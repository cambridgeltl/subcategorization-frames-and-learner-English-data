<?xml version='1.0' encoding='UTF-8'?>
<cesDoc version="0.4">
	<cesHeader version="0.4">
		<fileDesc>
			<titleStmt>
				<title>DIELLE Rivista Telematica di Diritto del Lavoro</title>
				<respStmt>
					<resp>
						<type>Crawling and normalization</type>
						<name>ILSP</name>
					</resp>
				</respStmt>
			</titleStmt>
			<publicationStmt>
				<distributor>Panacea project</distributor>
				<eAddress type="web">http://www.panacea-lr.eu</eAddress>
				<availability>Under review</availability>
				<pubDate>2012</pubDate>
			</publicationStmt>
			<sourceDesc>
				<biblStruct>
					<monogr>
						<title>DIELLE Rivista Telematica di Diritto del Lavoro</title>
						<author></author>
						<imprint>
							<publisher></publisher>
							<pubDate>2010-09-22 16:05:14.0</pubDate>
							<eAddress>http://www.di-elle.it/index.php?url=/consultazione/giurisprudenza_2/lavoro_a_tempo_determinato_303/in_genere_304/view/304/</eAddress>
						</imprint>
					</monogr>
				</biblStruct>
			</sourceDesc>
		</fileDesc>
		<profileDesc>
			<langUsage>
				<language iso639="it"/>
			</langUsage>
			<textClass>
				<domain></domain>
				<subdomain/>
				<subject/>
			</textClass>
			<annotations>
				<annotation>http://sifnos.ilsp.gr/panacea/D4.3/data/20101230/LAB_IT/6446.html</annotation>
			</annotations>
		</profileDesc>
	</cesHeader>
	<text>
		<body>
			<p id="p1">Direttore responsabile Mario Fezzi — www.fezzi.it</p>
			<p id="p2">in genere</p>
			<p id="p3">La specificazione delle ragioni giustificatrici del termine può risultare anche indirettamente nel contratto di lavoro e da esso per relationem in altri testi scritti accessibili alle parti. (Cass. 13/5/2010 n. 11625, Pres. De Luca Est. Napoletano, in Lav. Nella giur. 2010, 726) </p>
			<p id="p4">In relazione all'art. 2, comma 1 bis, la norma appare chiara nell'individuare e tipizzare la fattispecie di legittima apposizione del termine in considerazione dei settori interessati, pur subordinandola al rispetto di requisiti temporali e quantitativi; è facile rilevare che richiedere anche l'indicazione delle ragioni del termine ai sensi dell'art. 1 finirebbe per creare una fattispecie ben più rigida rispetto a quella generale prevedendo così per il settore postale un regime più restrittivo, in chiaro contrasto con la volontà del legislatore. (Trib. Bologna 2/4/2010, Giud. Palladino, in Lav. nella giur. 2010, 736)</p>
			<p id="p5">L'art. 2, comma 1 bis, D.Lgs. 6/9/01 n. 368, che consente alle imprese concessionarie di servizi nei settori delle poste di stipulare contratti a termine "acausali", contrasta con la clausola n. 8 punto 3 (c.d. clausola di non regresso) e con la clausola n. 3 punto 1 (che ancora l'apposizione del termine alla sussistenza di "condizioni oggettive") dell'Accordo Quadro sul lavoro a tempo determinato, recepito dalla Direttiva 1999/70/Ce. (Trib. Trani 25/11/2009, ord., Est. La Notte Chirone, in D&amp;L 2009, con nota di Ilaria Cappelli, "Il contratto a termine 'acausale' al giudizio della Corte Ce", 955) </p>
			<p id="p6">L'art. 2, comma 1 bis, D.Lgs. 6/9/01 n. 368 è in contrasto con il principio generale di non discriminazione affermato dal diritto comunitario. (Trib. Trani 25/11/2009, ord., Est. La Notte Chirone, in D&amp;L 2009, con nota di Ilaria Cappelli, "Il contratto a termine 'acausale' al giudizio della Corte Ce", 955) </p>
			<p id="p7">Le ragioni giustificative di carattere produttivo previste dall'art. , D.Lgs. 6/9/01 n. 368 rappresentano i motivi che ineriscono il rapporto fra il prodotto tipico dell'impresa e l'insieme dei fattori di produzione, e devono essere indicate, a pena di nullità del termine stesso, in modo specifico al fine di consentire il controllo giudiziale della relazione tra l'effettiva esigenza aziendale e il contratto stesso (nel caso di specie il Giudice ha ritenuto che la sola indicazione nel contratto a termine dell'esistenza di una commessa temporanea non fosse sufficiente a chiarire il motivo produttivo per cui il datore di lavoro possa legittimamente derogare alla regola del contratto a tempo indeterminato, non avendo riferito nulla in rapporto a organici esistenti e a eventuali necessità sopravvenute). (Trib. Milano 20/7/2009, est. Mariani, in D&amp;L 2009, con nota di Angelo Beretta, "L'elusivo utilizzo del ricorso al contratto a termine. Osservazioni sull'art. 11, 4° comma, D.Lgs. 368/01", 687)</p>
			<p id="p8">E' costituzionalmente illegittimo, per violazione del principio di ragionevolezza di cui all'art. 3 Cost., l'art. 4 bis del D.Lgs. 6/9/01 n. 368 - introdotto dall'art. 21, 1° comma bis, DL 25/6/08 n. 112, convertito in L. 6/8/08 n. 133 - giacché, per effetto di tale disposizione, situazioni di fatto identiche (contratti di lavoro a tempo determinato stipulati nello stesso periodo, per la stessa durata, per le medesime ragioni e affetti dai medesimi vizi) risultano destinatari di discipline sostanziali diverse (da un lato, secondo il diritto vivente, conversione in rapporto a tempo indeterminato e risarcimento del danno; dall'altro erogazione della modesta indennità economica prevista dall'art. 8 L. 15/7/66 n. 604) e ciò per la mera e del tutto casuale circostanza della pendenza di un giudizio alla data del 22/8/08 (anch'essa sganciata da qualsiasi ragione giustificatrice). (Corte Cost. 8/7/2009 n. 214, Pres. Amirante, in D&amp;L 2009, con nota di Alberto Guarino, "Non si chiude ancora definitivamente la partita sul contratto a termine acausale", 657)</p>
			<p id="p9">E' infondata la questione di legittimità costituzionale dell'art. 2, comma 1 bis, D.Lgs. 6/9/01 n. 368, sollevata con riferimento agli artt. 3, 1° comma, 101, 102 e 104 Cost., non essendo irragionevole che il legislatore, in base a una valutazione generale e astratta delle esigenze delle imprese concessionarie di servizi postali di disporre di una quota di organico flessibile, consenta a dette imprese di stipulare contratti a termine acausali, tanto più in quanto la norma prevede limiti temporali e quantitativi all'utilizzo dei contratti a termine, rispetto ai quali ben può esercitarsi il controllo del giudice. (Corte Cost. 8/7/2009 n. 214, Pres. Amirante, in D&amp;L 2009, con nota di Alberto Guarino, "Non si chiude ancora definitivamente la partita sul contratto a termine acausale", 657)</p>
			<p id="p10">Con l'art. 2, comma 1 bis, D.Lgs. n. 368/2001 il legislatore ha inteso introdurre una specifica e ulteriore ipotesi in cui è consentito apporre un termine al contratto di lavoro : in presenza delle condizioni soggettive e temporali previste e nel rispetto dei limiti quantitativi indicati, quindi, è possibile procedere ad assunzioni a tempo determinato senza ulteriori requisiti di forma, in particolare senza la necessità di specificare per iscritto le ragioni di carattere tecnico, produttivo, organizzativo o sostitutivo che hanno giustificato le assunzioni medesime. (Trib. Milano 16/6/2009, Giud. Porcelli, in Lav. nella giur. 2009, 959) </p>
			<p id="p11">Nell'ambito del contratto a termine, l'ordinamento sicuramente consente di esercitare il diritto entro i limiti di tempo predeterminati o l'azione di nullità senza limiti di tempo; per cui il tempo non può, contestualmente e contraddittoriamente, produrre da solo e di per sé, anche un effetto diametralmente opposto, vale a dire l'estinzione del diritto o comunque la sussistenza di una presunzione in tal senso. (Corte app. Bologna 13/5/2009, Pres. Castiglione Rel. Brusati, in Lav. nella giur. 2009, 962)</p>
			<p id="p12">Il D.Lgs. 368/2001 prevede espressamente che l'apposizione del termine, per avere effetto, debba risultare da atto scritto nel quale devono essere specificate le ragioni di carattere tecnico, produttivo, organizzativo o sostitutivo che consentono l'apposizione medesima. E' evidente che tali ragioni devono essere di immediata percezioni e univoche. Si tratta di un'esigenza anche vigente la disciplina della L. n. 230/62, ma che si pone con maggior rilievo ora, in quanto l'attuale disciplina non contiene più una specifica elencazione delle ipotesi in cui è consentito apporre un termine al contratto, e quindi diventa essenziale conoscere con certezza la causa giustificativa concreta. (Trib. Milano 8/5/2009, d.ssa Porcelli, in Lav. nella giur. 2009, 844)</p>
			<p id="p13">Al lavoratore assunto con contratto a tempo determinato spetta ogni altro trattamento in atto per i lavoratori con contratto a tempo indeterminato comparabili, intendendosi per tali, quelli inquadrati nello stesso livello, in proporzione al periodo lavorativo prestato, e non obiettivamente incompatibile con la natura del contratto a termine. Il mancato riconoscimento dell'anzianità di servizio, ai suddetti lavoratori a tempo determinato, non rileva in quanto tale, ma in quanto riverberante i suoi effetti sul piano economico, in presenza di un sistema retributivo che individua il trattamento economico in rapporto agli aiuti di servizio prestato, attraverso il meccanismo delle posizioni stipendiali, e rappresenta un'ingiustificata e illegittima discriminazione, in presenza di identiche mansioni svolte in una situazione di abuso derivante dalla successione di rapporti a termine. (Trib. Milano 8/5/2009, dott. Mariani, in Lav. nella giur. 2009, 843) </p>
			<p id="p14">Il rapporto di lavoro a tempo determinato, al di fuori del recesso per giusta causa di cui all'art. 2119 c.c., può essere risolto anticipatamente non già per un giustificato motivo oggettivo ai sensi dell'art. 3 della L. n. 604 del 1966, ma soltanto in presenza delle ipotesi di risoluzione del contratto previste dagli artt. 1453 ss. c.c. Ne consegue che, qualora il datore di lavoro proceda a una riorganizzazione del proprio assetto produttivo, non può avvalersi di tale fatto per risolvere in anticipo un contratto di lavoro a tempo determinato. (Cass. 10/2/2009 n. 3276, Pres. ed Est. Ianniruberto, in Lav. nella giur. 2009, 627, e in Lav. nella giur. 2009, con commento di Marianna Pulice, 807)</p>
			<p id="p15">Nel caso di rapporto a tempo determinato motivato dal solo richiamo, fatto nel contratto di assunzione, all'art. 2, comma 1-bis, del D.Lgs. n. 368/2001 non si può parlare di violazione dell'art. 2, come accade qyuando le Organizzazioni Sindacali provinciali di categoria non ricevono le richieste di assunzione da parte delle aziende, in quanto in tal caso della norma ne è stata data specifica applicazione. Non si pone, pertanto, una questione di legittimità costituzionale dell'atr. 4-bis del D.Lgs. n. 368/2001. (Trib. Foggia 22/12/2008, Est. Chiddo, in Lav. nella giur. 2009, con commento di Claudio de Martino, 166)</p>
			<p id="p16">La nuova disciplina in materia di contratto a tempo determinato contenuta nell'art. 4 bis del d.lgs. 368/01, introdotta con legge 133/08, si sottrae a qualsiasi sospetto di incostituzionalità. Risponde, infatti, al canone di ragionevolezza e non si pone in contrasto con altri principi costituzionali l'introduzione di una norma con efficacia retroattiva, la quale operi in funzione deflattiva del contenzioso con l'obiettivo di rilanciare lo sviluppo economico e la competitività del Paese. (Trib. Roma 21/10/2008, Est. Annunziata, in Orient. della giur. del lav. 2008, con nota di Pasquale Picciariello, 619)</p>
			<p id="p17">E' rilevante e non manifestamente infondata la questione di legittimità costituzionale del comma 1-bis dell'art. 21 della L. 6 agosto 2008, n. 133, con cui, dopo l'articolo 4 del decreto legislativo 6 settembre 2001, n. 368, è stato inserito l'art. 4-bis, per contrasto con gli artt. 3 e 117, comma 1 Cost. (Trib. Rossano 17/11/2008, ord., Est. Coppola, in Lav. nella giur. 2009, con commento di Claudio de Martino, 166) </p>
			<p id="p18">Non è manifestamente infondata la questione di legittimità costituzionale dell'art. 21, comma 1 bis, L. 6/8/08 n. 133 con cui, dopo l'art. 4 D.Lgs. 6/9/01 n. 368, viene inserito l'art. 4 bis, per contrasto con gli artt. 3 e 117, 1° comma, Cost. (Corte app. Genova 26/9/2008, ord., Pres. Meloni Est. Ravera, in D&amp;L 2008, 904)</p>
			<p id="p19">E' rilevante e non manifestamente infondata la questione di legittimità costituzionale dell'art. 21, comma 1-bis, della L. n. 133/2008, inserente dopo l'art. 4 del D.Lgs. n. 368/2001 un art. 4-bis, per contrasto con gli articoli 3, comma 1, 24, comma 2, 101, 102, comma 2, 104, comma 2 e 117, comma 1 della Costituzione. (Trib. Roma 26/9/2008, ord., Est. Conte, in Lav. nella giur. 2009, con commento di Claudio de Martino, 166)</p>
			<p id="p20">Gli accordi aziendali sono inidoeni a individuare nuove ipotesi di assunzione a tempo determinato. Il D.Lgs. 368/2001, infatti, stabilisce la nullità delle ipotesi previste dalla contrattazione collettiva eccetto quelle fissate da contratti collettivi nazionali di lavoro. (Corte app. Roma 22/9/2008, Pres. Sorace Rel. De Masi, in Lav. nella giur. 2009, 90)</p>
			<p id="p21">E' rilevante e non manifestamente infondata la questione di costituzionalità dell'art. 4-bis del D.Lgs. 368/01, introdotto dalla L. 6 agosto 2008, n. 133, per violazione degli artt. 3, 4, 24, 35, 41, 43, 53, 101, 102, 104 e 111 della Costituzione. (Corte Cost. 18/9/2008, ord., Pres. e Rel. Castellaneta, in Lav. nella giur. 2009, con commento di Claudio de Martino, 166)</p>
			<p id="p22">In tema di assunzioni a termine regolate dall'art. 23, L. 28 febbraio 1987, n. 56, stante il principio di tassatività della forma, l'omessa indicazione del nominativo del lavoratore sostituito non comporta nullità del contratto per difetto di forma, né la conseguente convesrione del rapporto di lavoro in rapporto a tempo indeterminato, in quanto la nullità per difetto di forma prevista dalla legge non è applicabile al rapporto ad substantiam. (Cass. 5/9/2008 n. 22512, Pres. Mercurio Est. Maiorano, in Lav. nella giur. 2009, 75)</p>
			<p id="p23">Non è manifestamente infondata la questione di legittimità costituzionale dell'art. 21, comma 1 bis, L. 6/8/08 n. 133 con cui, dopo l'art. 4 D.Lgs. 6/9/01 n. 368, viene inserito l'art. 4 bis, per contrasto con gli artt. 3 e 117, 1° comma, Cost. (Corte app. Bari 18/9/2008, ord., Pres. ed Est. Castellaneta, in D&amp;L 2008, 904)</p>
			<p id="p24">L'art. 8, comma secondo, L. 23 luglio 1991, n. 223 - che dispone che i lavoratori in mobilità possono essere assunti con contratto di lavoro a termine di durata non superiore a dodici mesi - ha introdotto una fattispecie di assunzione a termine autonoma e ulteriore rispetto alle ipotesi contemplate nella L. 18 aprile 1962, n. 230, che prescinde da ogni riferimento a cause oggettive (richieste nelle ipotesi regolate dalla L. n. 230 del 1962) in quanto implica solamente, per la sua legittimità, un requisito soggettivo (lo stato di disoccupazione), e pone, quale unico limite temporale, una durata massima non superiore ai dodici mesi, così perseguendo la duplice finalità di favorire, da un lato, nuove opportunità di impiego per il lavoratore in mobilità e di evitare, dall'altro, il consolidamento di una situazione di precarizzazione del rapporto di lavoro; ne consegue, pertanto, che le parti possono liberamente prorogare il termine iniziale del contratto, fermo restando che la durata complessiva del rapporto non deve comunque superare i dodici mesi (nella specie, la S.C., nel rigettare il ricorso, ha ritenuto corretta e adeguatamente motivata la sentenza che aveva concluso per la violazione della norma avuto riguardo a una rinnovazione del contratto per ulteriori dodici mesi, dopo che il precedente rapporto a termine era cessato da pochi giorni). (Cass. 20/6/2008 n. 16871, Pres. Mattone Est. Ianniello, in Lav. nella giur. 2008, 1276)</p>
			<p id="p25">L'art. 2, comma 1 bis (comma aggiunto dall'art. 1, comma 558, L. n. 266/2005), D.Lgs. 368/2001, ha introdotoo per Poste italiane una specifica disciplina dell'impiego a termine dei lavoratori addetti al servizio postale, come tale intendendosi le attività di recapito e quelle a esse più direttamente connesse (smistamento e logistica). Si tratta di una disciplina aggiuntiva rispetto a quella generale prevista dall'art. 1 dello stesso Decreto. Alla luce dei principi enunciati dalla Corte Costituzionale nella sentenza n. 44/2008, la stessa disciplina generale delle clausole che consentono l'apposizione del termine si pone, da un lato, al di fuori dell'ambito di applicazione della Direttiva 1999/70/CE sia della delega comunitaria di cui alla L. 422/2000, in violazione dell'art. 77, comma 1, Cost., dall'altro in contrasto con la citata normativa comunitaria e con la clausola di non regresso, che non consente la reformatio in peius del trattamento già riservato ai dipendenti postali. Inoltre, nel caso di specie, la clausola di apposizione del termine, contenuta nel contratto di lavoro, con il mero richiamo dell'art. 2, comma 1 bis, D.Lgs. n. 368/2001 non è comunque applicabile alle attività di sportellista svolte dalla ricorrente, creando l'applicazione della norma in ogni caso non solo una palese disparità di trattamento, tra lavoratori e lavoratori, ma anche tra aziende (Poste) e aziende (istituti bancari e assicurativi, che non potrebbero accedere alle opportunità della nuova causale). Questo quadro normativo e interpretativo consente al giudice di ordinario di dichiarare la nullità della clausola di apposizione del termine, ritenendo inapplicabile al caso di specie l'art. 2, comma 1 bis, D. Lgs. 368/2001, sia perchè la lavoratrice è stata assegnata al serizio di sportelleria sia perchè la clausola di non regresso e3 la L. delega n. 522/2000 impongono la disapplicazione degli artt. 2, comma 1 bis, e 11, D.Lgs. n. 368/2001, in modo da adeguare l'ordinamento interno a quello comunitario e da rendere un'interpretazione "conformata" di dette disposizioni, tale da evitarne la espunzione dall'ordinamento per violazione degli artt. 3, 76 e 77 Cost. (Trib. Trani 6/5/2008, ord., Est. La Notte Chirone, in Lav. nella giur. 2008, 705, con commento di Vincenzo Di Michele)</p>
			<p id="p26">Il contratto di lavoro a tempo determinat, rispetto al quale si invochi, dopo la scadenza del rapporto, la declaratoria di nullità del termine illegittimamente apposto, può essere dichiarato risolto per mutuo consenso. La fattispecie negoziale risolutoria può essere perfezionata per fatti concludenti, in presenza di comportamenti significativi tenuti dalle parti coerenti con una situazione giuridica di inesistenza del rapporto. (Corte app. Potenza 30/4/2008, in Lav. nella giur. 2008, 1280)</p>
			<p id="p27">La clausola 5, n. 1, lett. a), dell'accordo-quadro sul lavoro a tempo parziale concluso dall'UNICE, dal CEEP e dalla CES, allegato alla direttiva del Consiglio 15 dicembre 1997, 97/81/CE, che ha recepito l'accordo medesimo, deve essere interpretata nel senso che osta a una normativa nazionale, come quella di cui alla causa principale, che esige la notifica all'amministrazione di una copia dei contratti di lavoro a tempo parziale entro il termine di 30 giorni successivi alla loro stipulazione. (Corte di Giustizia 24/4/2008, cause riunite 55/07 e C-56/07, Pres. Rosa Rel. Lindh, in Riv. it. dir. lav. 2008, con nota di Claudia Faleri, "Gli obblighi di informazione nel part-time al vaglio della Corte di Giustizia tra principi di non discriminazione e istanze di regolazione", 738)</p>
			<p id="p28">L'art. 2, comma 1 bis, D.Lgs. 6/9/01 n. 368 - in considerazione dell'eccezionalità della previsione ivi contenuta che ne rende impossibile un'iterpretazione estensiva - non è applicabile ai contratti a termine che , se pure stipulati con Poste Italiane Sp, sono relativi allo svolgimento di attività non attinenti a un servizio specifico nel settore postale (nella specie si trattava di mansioni di gestione dei Kit per l'assunzione di extracomunitari e di inserimento dati per notifica sanzioni amministrative); ne consegue che, non applicandosi detta norma eccezionale, il termine apposto a detti contratti è nullo per mancata indicazione della causale. (Trib. Milano 23/4/2008, Est. Casella, in D&amp;L 2008, con nota di Barbara Fezzi, "Il diritto antidiscriminatorio tra solennità dei principi e modestia dei rimedi", 944)</p>
			<p id="p29">E' rilevante e non manifestamente infondata la questione di legittimità costituzionale degli artt. 1 e 11 del D.Lgs. 6 settembre 2001, n. 368, con riferimento agli artt. 76 e 77, comma 1, Cost., nella parte in cui il legislatore delegato (dalla L. delega comunitaria n. 422/2000) ha introdotto una nuova disciplina del contratto a termine per ragioni di carattere sostitutivo peggiorativa - in termini di tutela del lavoratore - rispetto a quella contenuta nell'art. 1, comma, 2, lettera b) della L. n. 230/1962 (interamente abrogata dall'art. 11, D.Lgs. n. 368/2001), consentendo al datore di lavoro la mancata indicazione nel contratto di assunzione del nominativo del lavoratore sostituito e la causa della sostituzione, senza incorrere nella sanzione della conversione in un rapporto a tempo indeterminato. La normativa sospettata, secondo i principi già enunciati dalla Corte Costituzionale nella sentenza n. 44/2008, non rientra (assenza di delega) né nell'area di operatività della direttiva comunitaria 1999/70/CE né nel perimetro tracciato dal legislatore delegante, da un lato; per altro verso, si pone in contrasto con la clausola di non regresso che nel preambolo si impegna a rispettare e, quindi, opera in eccesso di delega e in violazione del principio del divieto di reformatio in peius. (Trib. Trani 21/4/2008, ord., Est. La Notte Chirone in Lav. nella giur. 2008, 705, con commento di Vincenzo Di Michele)</p>
			<p id="p30">Essendo necessarie ai fini della soluzione di un giudizio in cui si controverte di un contratto a tempo determinato stipulato peer ragioni di carattere sostitutivo ai sensi dell'art. 1, comma, 2, D.Lgs. n. 368/2001, il Giudice nazionale, nel sospendere il giudizi, sottopone alla Corte di Giustizia delle Comunità europee le seguenti questioni di pregiudizialità ex art. 234 Trattato U.E.: a) se la clausola n. 8 dell'accordo quadro recepito dalla Direttiva 1999/70/CE debba essere interpretata nel senso che osta a una disciplina interna (come quella dettata dagli artt. 11 e 1 del D.Lgs. 368/2001), che, in attuazione della direttiva 1999/70/CE del Consiglio, del 28 giugno 1999, relativa all'accordo quadro sul lavoro a tempo determinato concluso dalla CES, dall'UNICE e dal CEP, abbia abrogato l'art. 1, comma 2, lett. b), della L. n. 230/1962 (a mente del quale "era consentita l'apposizione di un termine alla durata del contratto: ... quando l'assunzione" avesse avuto "luogo, per sostituire lavoratori assenti e per i quali" fosse sussistito "il diritto alla conservazione del posto, sempreché nel contratto di lavoro a termine" fosse stato "indicato il nome del lavoratore sostituito e la causa della sua sostituzione"), sostituendolo con una disposizione che non prevede più tali oneri di specificazione; b) nel caso in cui la precedente questione venga risolta affermativamente, se il giudice nazionale sia tenuto a disapplicare la normativa interna contrastante con il diritto comunitario. (Trib. Trani 21/4/2008, ord., Est. La Notte Chirone, in Lav. nella giur. 2008, 705, con commento di Vincenzo Di Michele)</p>
			<p id="p31">E' rilevante e non manifestamente infondata la questione di legittimità costituzionale dell'art., comma 1 bis (comma aggiunto dall'art. 1, comma 588, L. n. 266/2005), D.Lgs. n. 368/2001, in relazione artt. 3, comma 1, 101, 102 e 104 Cost., nella parte in cui crea una disparità di trattamento tra i lavoratori delle Poste italiane (rectius, delle "imprese concessionarie nei servizi postali") e gli altri dipendenti di imprese private, rendendo inapplicabile ai primi la disciplina sanzionatoria della conversione prevista dall'art. 5, comma 3, D.Lgs. n. 368/2001 e sottraendo al giudice ordinario il potere di verifica delle effettive ragioni oggettive e temporanee poste a base delle assunzioni a termine. (Trib. Roma 26/2/2008, ord., Est. Delle Donne, in Lav. nella giur. 2008, 705, con commento di Vincenzo Di Michele)</p>
			<p id="p32">Non è manifestamente infondata la questione di legittimità costituzionale dell'art. 2, comma 1 bis, D.Lgs. 6/9/01 n. 368 con riferimento all'art. 3 Cost., dovendosi accertare se la diversificazione di disciplina in favore delle imprese concessionarie di servizi nei settori delle poste, sia ragionevole perchè giustificata dalla diversità della fattispecie. Tale verifica si impone dovendo il Giudice dare un'interpretazione del diritto nazionale conforme non solo al diritto comunitario prevalente su quello interno, ma anche ai valori costituzionali fondamentali dello Stato, e, fra questi, al principio di uguaglianza consacrato nell'art. 3 Cost. (Trib. Roma 26/2/2008, ord., Est. Delle Donne, in D&amp;L 2008, 916)</p>
			<p id="p33">Con riferimento alla determinazione per via contrattuale delle esigenze di lavoro temporaneo che consentono la somministrazione di lavoro a termine, se la clausola riportata nel contratto collettivo è una clausola generale, la stessa richiede di essere specificata in relazione al singolo contratto di fornitura, con deduzione della situazione che lo giustifica. (Trib. Bologna 8/2/2008, Giud. Dallacasa, in Lav. nella giur. 2009, con commento di Maria Dolores Ferrara, 69)</p>
			<p id="p34">La mera ripetizione della clausola contrattuale non è sufficiente a sancire la legittimità del contratto di somministrazione a termine; la sua trascrizione nella pattuizione commerciale non fornisce alcuna informazione in ordine ai motivi concreti alla base della somministrazione del lavoro. In tal caso, ai sensi dell'ultimo comma dell'art. 21 D.Lgs. n. 276/2003, il contratto di somministrazione è nullo con conseguente costituzione di un rapporto di lavoro subordinato alle dipendenze dell'utilizzatore. (Trib. Bologna 8/2/2008, Giud. Dallacasa, in Lav. nella giur. 2009, con commento di Maria Dolores Ferrara, 69)</p>
			<p id="p35">La sottoscrizione "per ricevuta e accettazione" da parte del lavoratore della comunicazione di risoluzione del rapporto di lavoro a termine esprime il consenso per la cessazione definitiva dello stesso e comporta il rigetto della domanda di accertamento dell'illegittima apposizione del termine e di ripristino del rapporto. (Trib. Firenze 12/2/2008, Est. Muntoni, in D&amp;L 2008, con nota di Andrea Danilo Conte, "La volontà delle parti e l'accettazione/consenso alla risoluzione di un contratto a termine", 1027)</p>
			<p id="p36">Nel caso di illegittima apposizione del termine al contratto, deve escludersi che il decorso di un lasso di tempo tra l'interruzione della prestazione lavorativa e la domanda giudiziale determini la risoluzione del rapporto per mutuo consenso dell'eventuale rapporto a tempo indeterminato esistente tra le parti, in quanto da tale elemento non può desumersi la comune volontà di risolvere il rapporto. (Corte app. Caltanissetta 23/1/2008, Pres. Vullo Est. Occhipinti, in D&amp;L 2008, 547)</p>
			<p id="p37">Con riferimento a realtà imprenditoriali complesse e variamente articolate su tutto il territorio nazionale, l'onere di indicare in modo specifico le ragioni che hanno determinato la necessità di apporre un termine finale al rapporto di lavoro non può ritenersi assolto attraverso un generico richiamo a esigenze di carattere tecnico e produttivo esistenti a livello nazionale; ne segue la nullità parziale del contratto ai sensi dell'art. 1419 c.c., 2° comma, e la conversione del rapporto a tempo indetrminato. (Corte app. Caltanissetta 23/1/2008, Pres. Vullo Est. Occhipinti, in D&amp;L 2008, 547)</p>
			<p id="p38">La assunzione con contratto a termine costituisce tuttota una deroga rispetto alla regola generale del contratto a tempo indeterminato, per cui il datore di lavoro deve provare la sussistenza della causale indicato nel contratto e il nesso di causalità tra la stessa e l'assunzione a termine del prestatore di lavoro. Restando contumace, invece, il datore di lavoro non offre prova riguardo alla effettiva esistenza delle ragioni che giustificano il ricorso al contratto a tempo determinato. In seguito a tali considerazioni consegue la illegittimità del termine apposto al contratto del lavoratore. (Trib. Milano 17/1/2008, Rel. Ravazzoni, in Lav. nella giur. 2008, 736)</p>
			<p id="p39">Nel secondo comma dell'art. 8 della legge 23 luglio 1991, n. 223, che attribuisce il beneficio degli sgravi contributivi per un ulteriore periodo di dodici mesi ai datori di lavoro che trasformino il contratto a tempo determinato dei lavoratori assunti dalle liste di mobilità in contratto a tempo indeterminato, l'espressione "nel corso del suo svolgimento" deve essere interpretata nel senso che il beneficio spetta ai datori di lavoro che trasformino volontariamente il rapporto a termine in rapporto a tempo indeterminato senza soluzione di continuità tra il primo e il secondo rapporto. (Cass. 5/12/2007 n. 25315, Pres. Sciarelli Est. De Matteis, in ADL 2008, 1247)</p>
			<p id="p40">Non può essere accolta l'interpretazione fornita dalla parte ricorrente dell'art. 2, comma 1 bis, del D.Lgs. n. 368 del 2001 secondo cui i contratti a termine conclusi con le imprese concessionarie di servi postali dobvrebbero in ogni caso contenere anche la specificazione delle ragioni indicate nell'art. 1. (Trib. Roma 15/1/2008, Est. Mimmo, in Lav. nella giur. 2008, 737)</p>
			<p id="p41">Il Massimario della Corte Suprema di Cassazione non ha proceduto alla massimizzazione in quanto la presente sentenza ribadisce principi già espressi nella sentenza di Cassazione civile n. 04588/2006, RV587330 (Rigetta App. Roma, 28 agosto 2006). (Cass. 4/12/2007, Pres. Ciciretti Est. Roselli, in Dir. e prat. lav. 2008, 1649)</p>
			<p id="p42">In conformità ai vincoli derivanti dall'ordinamento comunitario e ai principi costituzionali, l'art. 2, 1 comma bis, D.Lgs. 6/9/01 n. 368, deve essere interpretato nel senso che non consente alle imprese concessionarie dei servizi postali di stipulare contratti a termine senza indicare e provare le ragioni temporanee di apposizione del termine. (Trib. Milano 24/11/2007, Est. Martello, in D&amp;L 2008, 159)</p>
			<p id="p43">A norma dell'art. 2, d.lgs. 368/2001, l'apposizione del termine al contratto di lavoro è legittimata, a differenza di quanto previsto dall'art. 1 del medesimo decret, da una tipizzazione per legge della causale giustificatrice, con la conseguenza che non è richiesta la specificazione della causale in sede di esercizio dell'autonomia contrattuale. (Trib. Napoli 15/11/2007, Giud. Casola, in Riv. it. dir. lav. 2008, con nota di Marco Marazza, "Le assunzioni a termine "formalmente acausali a norma dell'art. 2, d.lgs. n. 368/2001, sono compatibili con la disciplina comunitaria", 614)</p>
			<p id="p44">L'art. 2, comma 1-bis, d.lgs. n. 368/2001 non si pone in contrasto con la direttiva comunitaria n. 70/1999, stante la volontà del legislatore comunitario di demandare al legislatore nazionale la possibilità di una modulazione delle tutele di dettaglio declinata sul piano nazionale (quindi politico-ordinamentale), sul piano settoriale (quindi aziendale-produttivo) e sul piano stagionale (cioè temporale-organizzativo). (Trib. Napoli 15/11/2007, Giud. Casola, in Riv. it. dir. lav. 2008, con nota di Marco Marazza, "Le assunzioni a termine "formalmente acausali a norma dell'art. 2, d.lgs. n. 368/2001, sono compatibili con la disciplina comunitaria", 614)</p>
			<p id="p45">Il D.Lgs. n. 368/2001 che ha dato attuazione alla normativa comunitaria, pur avendo profondamente innovato il quadro normativo del contratto di lavoro a tempo determinato, svincolando dalla tipicità delle ragioni giustificatrici indicate dal legislatore e dalla contrattazione collettiva, e ammettendolo (con clausola generale) ogni qualvolta si presentino ragioni di carattere organizzativo, tecnico, produttivo o sostitutivo che lo giustifichino, ha pur sempre configurato tale ipotesi come eccezione rispetto al rapporto di lavoro a tempo indeterminato. (Trib. Milano 30/10/2007, Est. Tanara, in Lav. nella giur. 2008, 425)</p>
			<p id="p46">E' nulla l'apposizione del termine a un contratto di lavoro allorché nella lettera di assunzione non venga fatta menzione alcuna delle ragioni giustificatrici di carattere tecnico, produttivo o sostitutivo. (Trib. Milano 30/10/2007, Est. Di Ruocco, in D&amp;L 2008, con nota di Andrea Leone D'Agata, "Risoluzione del rapporto per scadenza del termine e licenziamento: una sentenza condivisibile ma non condivisa", 132)</p>
			<p id="p47">L'istituto della presupposizione quale elemento determinante della volontà trova applicazione anche in materia di dimissioni da un rapporto di lavoro a tempo detrminato successivamente dichiarato illegittimo; pertanto, l'atto di dimissioni, determinato dall'erronea rappresentazione della sussistenza di un valido rapporto a termine, non ha alcun effetto qualora venga dichiarata l'illegittimità del termine e quindi la sussistenza tra le parti di un assetto contrattuale del tutto diverso da quello rappresentato dal lavoratore al momento di presentazione delle dimissioni. (Corte app. Firenze 15/10/2007, Pres. Amato Est. Nisticò, in D&amp;L 2008, con nota di Andrea D. Conte, "Illegittimità del termine ed effetto "moviola": orientamenti della giurisprudenza verso una tutela "integrale"", 547)</p>
			<p id="p48">L'art. 2, 1° comma bis, D.Lgs. 6/9/01 n. 368, deve essere interpretato nel senso che consente alle imprese concessionarie dei servizi postali di stipulare contratti a termine senza indicare e provare le ragioni temporanee di apposizione del termine, senza che ciò contrasti con l'ordinamento europeo e costituzionale. (Corte app. Torino 11/10/2007, Pres. ed est. Fierro, in D&amp;L 2008, 159)</p>
			<p id="p49">L'apposizione di un termine a un contratto di lavoro è legittima solo nell'ipotesi in cui vi sia un nesso di causalità concreto e accertabile che colleghi le ragioni di carattere tecnico, produttivo, organizzativo o sostitutivo (che consentono l'apposizione medesima e che devono essere specificate con precisione nel contratto di assunzione) e la singola assunzione e relativa posizione lavorativa (nel caso di specie, è stata esclusa la legittimità del termine in quanto la giustificazione addotta faceva generico riferimento alla intensificazione dell'attività. (Trib. Milano 10/10/2007, Est. Porcelli, in D&amp;L 2008, 152)</p>
			<p id="p50">Le disposizioni dettate per l'impiego di artisti stranieri extracomunitari dalla legge 8 gennaio 1979 n. 8, dal relativo regolamento di attuazione approvato con d.P.R. n. 179 del 1981 e dal d.lgs. 286 del 1998 recante il testo unico sull'immigrazione non contengono norme speciali di deroga alla disciplina stabilita dalla legge n. 230 del 1962 in tema di contratto di lavoro subordinato a tempo determinato, alla quale è assoggettato il rapporto instaurato con i predetti lavoratori extracomunitari, anche in base al generale principio di parità di trattamento con i lavoratori italiani. (Cass. 9/10/2007 n. 20167, Pres. Ciciretti Est. Monaco, in Lav. nella giur. 2008, 310)</p>
			<p id="p51">L'art. 11 L. 12/3/99 n. 68, prevedendo l'assunzione a termine di disabili in esecuzione di convenzioni stipulate con la Provincia e finalizzate a incentivare l'inserimento lavorativo dei disabili, rappresenta una disciplina speciale e prevalente rispetto alle norme di cui al D.Lgs. 6/9/01 n. 368, per cui non vi è la necessità di specificare nel contratto le ragioni di carattere tecnico, produttivo, organizzativo e sostitutivo previste dall'art. 1 D.Lgs. 6/9/01 n. 368. (Trib. Milano 14/9/2007, Est. Sala, in D&amp;L 2008, con nota di Alberto Vescovini, "La maggiore precarietà del posto di lavoro dei disabili", 139)</p>
			<p id="p52">In caso di assunzione di invalidi, la forma scritta della convenzione ex art. 11 L. 12/3/99 n. 68, nonché della richiesta e del nullaosta all'assunzione, soddisfa il requisito previsto dall'art. 1, 2° comma, D.Lgs. 6/9/01 n. 368 della specificazione per iscritto delle cause giustificative dell'assunzione a termine. (Trib. Milano 14/9/2007, Est. Sala, in D&amp;L 2008, con nota di Alberto Vescovini, "La maggiore precarietà del posto di lavoro dei disabili", 139)</p>
			<p id="p53">La clausola 4, punto 1, dell'accordo quadro deve essere interpretata nel senso che osta all'introduzione di una disparità di trattamento tra lavoratori a tempo determinato e lavoratori a tempo indeterminato, giustificata dalla mera circostanza che essa sia prevista da una disposizione legislativa o regolamentare di uno Stato membro ovvero da un contratto collettivo concluso tra i rappresentanti sindacali del personale e il datore di lavoro interessato. (Corte di Giustizia CE 13/9/2007 causa C-307/05, Pres. Timmermans Rel. Schintgen, in D&amp;L 2007, 1013)</p>
			<p id="p54">Il silenzio non ha alcun valore giuridico nell'ordinamento, se non quando per legge o contratto sia previsto che debba darsi al medesimo un significato determinato, per cui, cessata di fatto la prestazione lavorativa con la scadenza del termine illegittimamente apposto, il lavoratore non ha l'onere di comunicare la volontà di continuare a essere parte del rapporto a tempo indeterminato, né tale volontà può essere esclusa solo per la durata dell'intervallo intercorso dalla scadenza del termine, nel qual caso il datore di lavoro deve provare che il lavoratore, pur nella consapevolezza dell'illegittimità della clausola di apposizione del termine, abbia deciso di mantenere il silenzio inducendo così nella controparte l'affidamento di buona fede di una sua adesione alla cessazione definitiva del rapporto. (Trib. Milano 10/8/2007, Est. Ravazzoni, in D&amp;L 2007, con nota di Chiara Asta, "Brevi osservazioni sull'acquiescenza", 1068)</p>
			<p id="p55">In assenza della forma scritta ex art. 1, 3° comma, L. 18/4/62 n. 230, il rapporto di lavoro a termine deve essere convertito a tempo indeterminato. (Trib. Milano 4/8/2007, Est. Tanara, in D&amp;L 2007, con nota di Chiara Asta, "Brevi note sull'acquiescenza", 1067)</p>
			<p id="p56">Nel caso di illegittima apposizione del termine al contratto deve escludersi che il decorso di un lasso di tempo tra l'interruzione della prestazione lavorativa e la domanda giudiziale, nonché l'inizio di un nuovo lavoro, determinino la risoluzione per mutuo consenso dell'eventuale rapporto a tempo indeterminato esistente tra le parti, in quanto tali elementi non possono far presumere la comune volontà di risolvere il rapporto. (Trib. Milano 12/7/2007, Est. Peragallo, in D&amp;L 2007, con nota di Chiara Asta, "Brevi note sull'acquiescenza", 1067)</p>
			<p id="p57">Il contratto di lavoro inizialmente a tempo determinat, impugnato per illegittima apposizione del termine, può ritenersi risolto per mutuo consenso quando, dal comportamento delle parti, protrattosi per un rilevante periodo di tempo, si evince una dichiarazione risolutoria della parte, anche per fatti concludenti. La valutazione del significato e della portata del complesso di tali elementi di fatto resta affidata al giudice di merito, le cui conclusioni non sono censurabili in sede di legittimità, qualora congruamente motivate sul piano logico-giuridico. (Nella specie, la Corte ha confermato la sentenza di appello che ha ritenuto provata, sulla base di elementi oggettivi, una fattispecie negoziale di risoluzione consensuale, valutando come significativi: la limitata durata del rapporto di lavoro contestato, il lungo intervallo temporale tra la cessazione del rapporto di lavoro a termine e l'azione giudiziaria, l'immediata assunzione del lavoratore con contratto di lavoro a tempo indeterminato presso un'azienda dello stesso settore merceologico della precedente. (Cass. 6/7/2008 n. 15264, Pres. Mercurio Est. Balletti, in Riv. it. dir. lav. 2008, con nota di Concetta Lombardo, "Scadenza del contratto a termine e risoluzione del rapporto di lavoro per muto consenso", 158)</p>
			<p id="p58">E' contrario alla direttiva 1999/70/Ce l'art. 2, 1° comma bis, D.Lgs. 6/9/01 n. 368, che consente alle imprese concessionarie dei servizi postali di stipulare contratti a termine senza indicare e provare le ragioni temporanee, con la conseguenza che il giudice interno deve disapplicare detta norma in favore della disciplina generale di cui all'art. 1, D.Lgs. 6/9/01 n. 368, che pone a carico del datore di lavoro l'onere di specificare (e poi di provare) la causale giustificante l'apposizione del termine. (Trib. Foggia 11/4/2007 Est. Colucci, in D&amp;L 2007, con nota di Matteo Paulli, "Il nuovo contratto a termine di Poste Italiane Spa" 728)</p>
			<p id="p59">Nel giudizio instaurato ai fini del riconoscimento di un rapporto di lavoro a tempo indeterminato a causa della nullità del termine apposto a successivi contratti, per la configurabilità di una risoluzione per mutuo consenso, l'intervallo fra l'estromissione dal lavoro e la proposizione dell'azione da un lato e, dall'altro, la prestazione da parte del lavoratore di attività per terzi non possono legittimamente combinarsi così da inferirne una volontà dismissiva del rapporto. L'inerzia, infatti, non ha alcun valore sintomatico, mentre la risoluzione postula una chiara volontà del lavoratore che non esperisca l'azione nella consapevolezza (fatta palese, a es., dall'offerta della prestazione) della posizione giuridica cui ha rinunciato. (Corte app. Catania 6/3/2007, Pres. Pagano Est. D'Allura, in Riv. it. dir. lav. 2007, con nota di Marina Nicolosi, "Risoluzione per mutuo consenso del contratto a termine illegittimo, attività lavorativa presso terzi e offerta della prestazione", 933)</p>
			<p id="p60">La prosecuzione oltre il ventesimo giorno di un rapporto di lavoro a tempo determinato di durata inferiore a sei mesi non comporta l'illegittimità del termine originariamente apposto al contratto, ma la sua trasformazione a tempo indeterminato a decorrere dallo scadere del ventesimo giorno successivo al termine previsto. (Trib. Prato 27/11/2006 Est. Rizzo, in D&amp;L 2007, con nota di Andrea Danilo Conte, "Contratto a termine illegittimamente proseguito o contratto a termine illegittimo: quando l'art. 1 e l'art. 5 D.Lgs. 368/01 entrano in conflitto", 759)</p>
			<p id="p61">In base ai principi generali, grava sul datore di lavoro l'onere di provare la concreta sussistenza delle ragioni ex art. 1 D.Lgs. 6/9/01 n. 368 addotte all'atto dell'assunzione a tempo determinato, dovendo essere specificatamente accertata in giudizio l'effettiva ricollegabilità della singola assunzione a termine alla causa espressa e dichiarata nel contratto, non essendo a tal fine sufficiente addurre generiche indicazioni circa la sussistenza di indifferenziate esigenze generali. (Trib. Milano 9/10/2006, est. Peragallo, in D&amp;L 2007, con nota di Alberto Vescovini, "Prova delle ragioni del contratto a termine", 123)</p>
			<p id="p62">Perchè l'apposizione del termine a un contratto di lavoro sia legittima occorre che lo stesso contenga la specificazione in forma scritta delle concrete ragioni giustificatrici, le quali debbono essere espresse in termini sufficienti a consentire al giudice di poter accertarne la corrispondenza alla realtà fattuale ed escludere di talchè la loro pretestuosità e arbitrarietà, sì da scongiurare ogni abuso o intento fraudolento del datore di lavoro. (Trib. Piacenza 27/9/2006 Giud. Picciau, in Lav. nelle P.A. 2007, con nota di Alessia Muratorio, "La specificità delle ragioni giustificative dell'apposizione del termine e il controllo del giudice, 577)</p>
			<p id="p63">Il termine apposto a un contratto di lavoro autonomo, essendo strettamente correlato e funzionale a tale contratto, non limita la durata del rapporto di lavoro subordinato concretamente instauratosi tra le parti che dovrà, pertanto, considerarsi a tempo indeterminato. (Trib. Parma 30/5/2006, Est. Brusati, in D&amp;L 2006, 771)</p>
			<p id="p64">Poichè è normativamente necessario, ai sensi dell'art. 23 della legge 28 febbraio 1987, n. 56, che l'atto con cui si individuano le ipotesi di contratti a termine sia stipulato dal sindacato nazionale o locale (esterno all'azienda), e poichè nella parte in cui dispone questa necessità la norma è inderogabile, l'individuazione delle ipotesi di contratti a termine effettuata dalla struttura aziendale, escludendo la garanzia richiesta dalla legge, è nulla. Ciò si verifica anche nel caso in cui l'azienda - come, nella fattispecie, relativa al concessionario del servizio di riscossione esattoriale - si estenda a tutto il territorio (coincidente con quello provinciale, nella specie) della struttura sindacale locale. In base alla stessa ragione la clausola del contratto collettivo nazionale di lavoro con cui la struttura nazionale delega, ai fini della predetta individuazione, la struttura aziendale è nulla. (Cass. 18/5/2006 n. 11655, Pres. Mattone Est. Cuoco, in ADL 2007, 119)</p>
			<p id="p65">L'assunzione con contratto a tempo determinato di lavoratore iscritto alle liste di mobilità ex art. 8, 2° comma, L. 23/7/91 n. 223 rimane comunque assoggettata alla complessiva disciplina dettata dal D.Lgs. 6/9/01 n. 368 che ai sensi dell'art. 1 comporta l'obbligo di specificare per iscritto le ragioni di carattere tecnico, produttivo, organizzativo o sostitutivo che giustificano l'apposizione del termine; in mancanza di ciò il termine è nullo e il rapporto va considerato a tempo indeterminato. (Trib. Milano 11/5/2006, Est. Bianchini, in D&amp;L 2006, con nota di Franco Bernini, "Fine del diritto speciale per gli assunti a termine dalla mobilità?, 787)</p>
			<p id="p66">Il passaggio da un sistema di casi tassativamente indicati e di clausole autorizzatorie da parte dei contraenti collettivi alla liberalizzazione della casistica e alla scelta unilaterale del datore di lavoro non è sufficiente a escludere il carattere di eccezionalità dell’apposizione del termine rispetto ai contratti a tempo indeterminato che continuano a costituire la forma ordinaria e normale del rapporto di lavoro. Ne consegue che non è venuto meno l’impianto che tradizionalmente regola i rapporti di lavoro e, quindi, la necessità di un ancoraggio dell’apposizione del termine alla reale esistenza di specifiche esigenze temporanee. (Corte app. Milano 9/1/2006, Rel. Castellini Rel. Sbordone, in Lav. Nella giur. 2006, 823)</p>
			<p id="p67">La clausola 8, punto 3, dell’accordo quadro sul lavoro a tempo determinato, concluso il 18/3/99 e attuato con la direttiva 1999/70/Ce (c.d. clausola di non regresso) non impedisce quelle riduzioni del livello generale di protezione offerta ai lavoratori nell’ordinamento giuridico nazionale che non siano in alcun modo collegate con l’applicazione dell’accordo stesso; conseguentemente la predetta direttiva non osta a una normativa che, per motivi connessi con la necessità di promuovere l’occupazione e indipendentemente dall’applicazione di detto accordo, abbassi l’età oltre la quale possono essere stipulati senza restrizioni contratti di lavoro a tempo determinato. (Corte di Giustizia Ce 22/11/2005, causa C-144/04, Pres. P. Jann, Rel. R. Schintgen, in D&amp;L 2006, con n. Alberto Guariso, “Giovani, adulti e anziani nella corsa al posto di lavoro; la Corte Ce mette ordine nelle cause di giustificazione della discriminazione per età”, 387)</p>
			<p id="p68">Il diritto comunitario e, in particolare, l’art. 6 n. 1 della Direttiva 2000/78/Ce che stabilisce un quadro generale per la parità di trattamento in materia di occupazione e di condizioni di lavoro, deve essere interpretato nel senso che osta a una normativa nazionale, quale quella controversa nella causa a qua, la quale autorizzi senza restrizioni la stipula di contratti di lavoro a tempo determinato qualora il lavoratore abbia raggiunto l’età di 52 anni. (Corte di Giustizia Ce 22/11/2005, causa C-144/04, Pres. P. Jann, Rel. R. Schintgen, in D&amp;L 2006, con n. Alberto Guariso, “Giovani, adulti e anziani nella corsa al posto di lavoro; la Corte Ce mette ordine nelle cause di giustificazione della discriminazione per età”, 387)</p>
			<p id="p69">Il dipendente a tempo determinato illegittimamente licenziato in difetto di giusta causa (non potendosi ritenere tale la situazione di transeunte difficoltà economica del datore di lavoro) ha diritto non alla reintegrazione nel posto di lavoro, ma al risarcimento del danno, che può legittimamente quantificarsi, in via equitativa, sulla base delle retribuzioni che gli sarebbero spettate fino alla scadenza del termine; né da esso può essere legittimamente dedotto, a titolo di aliunde perceptum, quanto dal lavoratore percepito a seguito di altra sua occupazione, qualora risulti la non esclusività della prestazione illegittimamente interrotta per volontà unilaterale del datore di lavoro. (Cass. 1/6/2005 n. 11692, Pres. Ciciretti Rel. Figurelli, in Dir. e prat. lav. 2006, 30)</p>
			<p id="p70">È compito del giudice nazionale assicurare la piena efficacia del principio generale di non discriminazione in ragione dell’età, disapplicando ogni contraria disposizione di legge nazionale, anche quando il termine di trasposizione della detta direttiva non è ancora scaduto. (Corte di Giustizia Ce 22/11/2005, causa C-144/04, Pres. P. Jann, Rel. R. Schintgen, in D&amp;L 2006, con n. Alberto Guariso, “Giovani, adulti e anziani nella corsa al posto di lavoro; la Corte Ce mette ordine nelle cause di giustificazione della discriminazione per età”, 387)</p>
			<p id="p71">Deve considerarsi legittima l’apposizione del termine a un contratto allorché sia riconosciuto dalle parti sociale – nell’ambito di accordi stipulati per regolamentare una fase, transitoria, di riorganizzazione dell’azienda – un’esigenza organizzativa oggettiva, l’esistenza del nesso causale intercorrente tra la stessa e l’assunzione a termine e la coerenza tra l’assunzione e la situazione aziendale nell’attualità della quale non è possibile al datore di lavoro stabilire quale sia il suo fabbisogno di personale in pianta stabile per lo svolgimento dell’attività di impresa. (Corte app. Milano 25/10/2005, Pres. Castellini Rel. Sbordone, in Lav. Nella giur. 2006, 71)</p>
			<p id="p72">In base all'art. 1 del d.lgs. 6 settembre 2001, n. 368 le ragioni oggettive che consento l'apposizione del termine al contratto di lavoro subordinato devono essere specificatamente individuate nel contratto e avere i connotati della strutturale temporaneità, in modo tale che sia accertabile il nesso di causa fra le suddette ragioni e la temporaneità dell'assunzione del lavoratore. (Corte app. Firenze 30/5/2005, Pres. Bartolomei, in Riv. it. dir. lav. 2006, con nota di Pasqualino Albi, "Le ragioni oggettive che consento l'apposizione del termine al contratto di lavoro subordinato", 111)</p>
			<p id="p73">Le ipotesi eventualmente previste dalla contrattazione collettiva per la stipula di contratti a termine non possono in ogni caso ritenersi esentate dal rispetto della disciplina generale in materia: conversione in un rapporto a tempo indeterminato e onere della prova a carico del datore di lavoro sono principi di base cui è necessario attenersi. (Cass. 14/4/2005 n. 7745, Pres. Sciarelli Rel. Vidiri, in Dir. e prat. lav. 2005, 1945</p>
			<p id="p74">Ai sensi del D.Lgs. 6/9/01 n. 368, il datore di lavoro ha in primo luogo l’obbligo di indicare nel contratto le ragioni che giustificano l’apposizione del termine (a tal fine non essendo sufficiente far semplice riferimento alle generiche declaratorie contenute nella norma di legge) e, successivamente e in caso di contestazione, di provare la loro sussistenza in concreto (nel caso di specie, è stata ritenuta generica la motivazione che faceva riferimento a una “maggiore richiesta di servizi” e a necessità collegate al “periodo feriale”, senza peraltro indicare quali servizi sarebbero stati acquisiti, in relazione ai quali non sarebbe stato sufficiente il personale già in forza. Deve ritenersi sussistente – in applicazione dell’art. 4 Cost. e in considerazione del carattere alimentare della retribuzione – il periculum in mora in caso di estromissione del dipendente alla scadenza del termine illegalmente apposto. (Trib. Milano 25/11/2004, ord., Est. Atanasio, in D&amp;L 2005, con nota di Stefano Chiusolo, “Primi orientamenti giurisprudenziali sulla riforma del contratto a termine”, 152)</p>
			<p id="p75">L’indicazione nel contratto di una duplice causale legittimante l’assunzione a tempo determinato non può di per sé comportare la nullità del contratto, specie allorchè risulti confermato dalle prove assunte che sussisteva effettivamente uno dei presupposti indicati nel contratto – nella specie la sostituzione di lavoratori in ferie. In tale ipotesi, tuttavia, deve ritenersi la nullità dell’assunzione a termine allorchè risulti che di fatto il lavoratore è stato incaricato anche di mansioni diverse da quelle di semplice sostituzione del personale in ferie. (Corte d’appello Milano 9/11/2004, Pres. e Rel. Castellini, in Lav. nella giur. 2005</p>
			<p id="p76">L’apposizione del termine a contratti stipulati ai sensi dell’art. 1, comma 2, lett. e), L. n. 230/1962 è illegittima qualora il lavoratore sia utilizzato in programmi diversi da quelli previsti nei singoli contratti. (Cass. 5/10/2004 n. 19899, Pres. Prestipino Rel. Cataldi, in Lav. nella giur. 2005, con commento di Irene Corso, 751</p>
			<p id="p77">Considerato che la nuova disciplina del D. Lgs. 6/9/2001 n. 368 non è venuto meno il principio generale per cui il contratto a termine rimane possibilità ammessa in via di eccezione rispetto alla regola del rapporto a tempo indeterminato, occorre che in concreto siano dal datore di lavoro esplicitate (e provate in giudizio) le ragioni di carattere tecnico, produttivo, organizzativo o sostitutivo astrattamente indicate dalla disposizione dell'art. 1 D. Lgs. 6/9/01 n. 368. (Trib. Firenze 5/2/2004, Est. Muntoni, in D&amp;L 2004, 325, con nota di Andre a Danilo Conte, "Nuova disciplina dei contratti a termine, primi orientamenti giurisprudenziali")</p>
			<p id="p78">L'art. 1 D. Lgs. 6/9/01 n. 368 deve essere interpretato, anche alla luce della normativa comunitaria di cui la norma italiana è attuazione, nel senso che il datore di lavoro ha l'onere a monte, di specificare, e a valle, di dimostrare le ragioni a fronte delle quali è consentita la stipulazione di contratti a termine (nella fattispecie è stata dichiarata la nullità del termine, con conseguente accertamento della sussistenza di un ordinario rapporto di lavoro a tempo indeterminato, in quanto-tra l'altro-è stato ritenuto che, anche ammettendo come fatto notorio il maggior flusso postale nel periodo natalizio, nulla era stato dedotto in ordine agli effetti di tale aumento sul centro in cui era stato addetto il lavoratore, anche in relazione al numero complessivo di contratti a termine stipulati per far fronte a quella esigenza). (Trib. Milano 13/11/2003, Est. Mascarello, in D&amp;L 2003, 937)</p>
			<p id="p79">Anche nel contesto normativo delineato dal D. Lgs. 6/9/01 n. 368, la legittima apposizione del termine ad un rapporto di lavoro presuppone che il datore di lavoro indichi specificatamente le ragioni che la giustifichino e, in sede giudiziaria, provi l'effettiva ricorrenza in fatto delle esigenze che legittimano la deroga al principio generale per cui l'ordinario rapporto di lavoro è a tempo indeterminato, nonché il nesso eziologico tra tali esigenze e la stipulazione del singolo contratto a termine (nella fattispecie è stata dichiarata l'illegittimità dell'apposizione del termine, con conseguente accertamento della sussistenza di un ordinario rapporto di lavoro a tempo indeterminato, in quanto la motivazione addotta nella lettera di assunzione, oltre ad essere stereotipata e ripetitiva, faceva riferimento ad una pluralità di ragioni alternative. (Trib. Milano 31/10/2003, Est. Martello, in D&amp;L 2003, 936)</p>
			<p id="p80">L'ampiezza dell'ambito delle ragioni che giustificano l'apposizione del termine ad un contratto di lavoro ex art. 1 D. Lgs. 6/9/01 n. 368 è ridimensionata dalla previsione contenuta nel 2° comma di quella norma, che impone una specifica indicazione delle ragioni stesse (nel caso di specie, è stata dichiarata la nullità del termine, con conseguente accertamento della sussistenza di un ordinario rapporto di lavoro a tempo indeterminato, in quanto le due ragioni indicate nella lettera di assunzione, da valutarsi necessariamente in maniera congiunta e non alternativa, erano l'una generica, l'altra non provata). (trib. Milano 15/10/2003, Est. Sala, in D&amp;L 2003, 937)</p>
			<p id="p81">La clausola che permette lecitamente l’apposizione del termine al rapporto di lavoro prevista dall’art. 1, D.Lgs. 6 settembre 2001, n. 368, pur caratterizzandosi per generalità ed apertura, deve essere interpretata con rigore formale, non essendo sufficiente la presenza nel contratto di un generico richiamo alle esigenze di “carattere tecnico, produttivo o sostitutivo”. Le ragioni che stanno alla base della apposizione del termine devono essere infatti indicate contestualmente nel contratto stipulato e devono rispondere a requisiti di oggettività, in modo da essere riscontrabili al momento della assunzione e verificabili anche in seguito. (Trib. Ravenna 7/10/2003, Est. Mazzini, in Lav. nella giur. 2004, con commento di Paola Nodari, 1285)</p>
			<p id="p82">È illegittima l'apposizione del termine giustificato, a seguito dell'entrata in vigore del D. Lgs. 6/9/01 n. 368, dalla necessità di sperimentare l'internalizzazione di un servizio prima appaltato all'esterno, in quanto le ragioni organizzative di cui all'art. 1 del D. Lgs. Citato devono attenere esclusivamente ad elementi oggettivi, senza poter riguardare risorse umane o il mero apporto di prestazioni personali. (trib. Milano 18/7/2003, ord., Est. Chiavassa, in D&amp;L 2003, 937, con nota di Angelo Beretta, "La riforma del contratto a termine: primi interventi giurisprudenziali")</p>
			<p id="p83">L'apposizione del termine di durata al contratto per prestazione d'opera intellettuale costituisce deroga implicita alla facoltà di recesso ad nutum ex art. 2237, 1° comma, c.c.; ne consegue che al collaboratore, in caso di recesso anticipato del committente, devono essere corrisposti i compensi che sarebbero maturati sino alla scadenza predeterminata del rapporto. (Trib. Milano 23/4/2003, Est. Mascarello, in D&amp;L 2003, 764)</p>
			<p id="p84">Per i contratti a termine stipulati vigente la L. 18/4/62 n. 230 il datore di lavoro non è obbligato ad indicare, in sede di assunzione, la causale che legittima l'apposizione del termine; ciò nondimeno, qualora l'abbia indicata, è ad essa vincolato e non può poi in giudizio addurre a giustificazione del termine una diversa causale (nella specie l'assunzione era avvenuta per "esigenza straordinaria connessa all'esecuzione di un'opera definita nel tempo" ed il datore aveva portato in giudizio, a giustificazione della stessa, l'esistenza di un picco produttivo). (Trib. Milano 26/2/2003, Est. Frattin, in D&amp;L 2003, 309)</p>
			<p id="p85">E' priva di effetto l'apposizione del termine-anteriore al d.leg. 6 settembre 2001 n. 368 e per questo ad esso non soggetto-al contratto di lavoro contenuta in lettera d'assunzione consegnata al lavoratore priva di sottoscrizione dello stesso. (Cass. 11/12/2002, n. 17674 Pres. Sciarelli, Est. Vidiri, in Foro it. 2003, parte prima, 443)</p>
			<p id="p86">Nei settori del commercio e del turismo, per i quali l'art. 1 L. 3/2/78 n. 18 prevede la possibilità di assunzione a termine per intensificazione dell'attività lavorativa, la preventiva autorizzazione dell'Ispettorato del Lavoro non conferisce al datore di lavoro una incondizionata facoltà di proroga nell'ambito del periodo preventivamente autorizzato, dovendo comunque sussistere i requisiti di cui all'art. 2 L. 18/6/62 n. 230. (Cass. 12/7/2002 n. 10189, Pres. Ianniruberto Est. Filadoro, in D&amp;L 2003, 75)</p>
			<p id="p87">Anche dopo l'entrata in vigore del D. Lgs. 6/9/01 n. 368, l'apposizione del termine al rapporto di lavoro subordinato costituisce deroga al principio generale secondo cui detto rapporto, per sua natura, è a tempo indeterminato. (Cass. 17/5/2002 n. 7468, Pres. Mileo Est. Cuoco, in D&amp;L 2002, 609, con nota di Stefano Chiusolo, "La riforma del contratto di lavoro a termine")</p>
			<p id="p88">Le circostanze idonee, ai sensi dell'art. 2 L. 18/6//62 n. 230, a legittimare la proroga del termine ad un contratto di lavoro a tempo determinato debbono essere ontologicamente differenti rispetto a quelle che hanno giustificato l'originaria apposizione del termine stesso. (Cass. 12/7/2002 n. 10189, Pres. Ianniruberto Est. Filadoro, in D&amp;L 2003, 75)</p>
			<p id="p89">In ipotesi di successive assunzioni a termine, la verifica del rispetto del limite temporale previsto dall'art. 2, 2° comma, L. 18/4/62 n. 230, ai fini della trasformazione in rapporto a tempo indeterminato, va effettuata con riferimento alla data di stipulazione del contratto successivo, e non alla data di inizio della prestazione lavorativa dallo stesso prevista. (Trib. Firenze 18/6/2002, Est. Nuvoli, in D&amp;L 2003, 80, con nota di Roberto Muller, "Successione di contratti a termine e conversione del rapporto")</p>
			<p id="p90">Nell'ipotesi in cui il contratto a tempo determinato debba considerarsi nullo con coseguente conversione ex legge del contratto in contratto a tempo indeterminato, la dichiarazione del datore di lavoro di cessazione del rapporto per scadenza del termine non può essere altrimenti intesa che come volontà di risolvere il rapporto e, quindi, come licenziamento con conseguente applicazione di tutta la relativa disciplina, ivi compresa la disposizione dell'art. 6, L. n. 604/1966. (Trib. Milano 11/4/2002, Est. Di Ruocco, in Lav. nella giur. 2003, 189)</p>
			<p id="p91">Sono manifestamente inammissibili, per difetto di rilevanza e per difetto di motivazione sulla stessa, le questioni di legittimità costituzionale dell'art. 9, 21° comma, d.l. 1/10/96, n. 510, convertito in legge, con modificazioni, dall'art. 1, 1° comma, l. 28/11/96, n. 608, nella parte in cui prevede, per i lavoratori con contratto a tempo determinato assunti dall'Ente poste italiane non oltre il 30/6/97, un trattamento discriminatorio rispetto a quello dei lavoratori dipendenti da altri datori di lavoro, ledendo spazi riservati all'autonomia collettiva, in riferimento agli artt. 3 e 39 Cost.; sono infondate le questioni di legittimità costituzionale della stessa norma, nella parte in cui esclude che le assunzioni di personale con contratto di lavoro a tempo determinato, effettuate dall'Ente poste italiane non oltre il 30/6/97, possano dar luogo a rapporti di lavoro a tempo indeterminato, in riferimento agli artt. 3, 4, 24, 35, 39, 41, 77, 101, 102 e 104 Cost. (Corte cost. 13/10/00, n. 419, pres. Mirabelli, est. Marini, in Foro it. 2001, I, 1087; in Lavoro giur. 2001, pag. 33, con nota di Casadio, Legittimità a tempo ed eccezionale dei contratti a termine nelle Poste Italiane s.p.a.; in Riv. Giur. Lav. 2001, pag. 33)</p>
			<p id="p92">Nel settore del turismo e dei pubblici servizi è legittima l'assunzione a termine di manodopera per servizi speciali di durata giornaliera solo ove tali evenienze si presentino con caratteristiche quantitative e qualitative particolari e tali da generare esigenze non suscettibili di essere soddisfatte con l'organico stabile (Trib. Roma 24/3/00, est. Di Sario, in Riv. it. dir. lav. 2001, pag. 320, con nota di Bartalotta, Il contratto a termine "a giornata")</p>
			<p id="p93">E' inammissibile ai sensi dell'art. 75, 2° comma, Cost. il referendum abrogativo dell'art. 1 L. 18/4/62 n. 230, che vincola a condizioni oggettive e determinate la facoltà di apporre un termine al contratto di lavoro, poiché l'abrogazione di tale norma esporrebbe lo Stato italiano a responsabilità per violazione degli impegni assunti in sede comunitaria e derivanti dalla direttiva 1999/70/CE del 28/6/99 che impone a ogni stato membro di regolamentare e limitare il ricorso al contratto di lavoro a termine secondo i criteri ivi espressi e già contenuti nella norma da abrogare (Corte Cost. 7 febbraio 2000 n. 41, pres. Vassalli, rel. Bile, in D&amp;L 2000, 310, n. Paganuzzi, Referendum e contratti a tempo determinato)</p>
			<p id="p94">Si trasforma in contratto a tempo indeterminato ai sensi dell'art. 2, 2° comma, L. 18/4/62 n. 230, con conseguente illegittimità del recesso intimato per asserita scadenza del termine, un contratto a termine stipulato fittiziamente come contratto a part-time verticale, qualora il part-time sia nullo per mancata indicazione della distribuzione temporale della prestazione e il contratto stesso preveda di conseguenza due distinti rapporti a termine, il secondo dei quali insorga prima del termine di quindici giorni dalla fine del precedente (Trib. Milano 29 gennaio 2000, pres. Mannacio, est. Gargiulo, in D&amp;L 2000, 366)</p>
			<p id="p95">Le cosiddette punte stagionali (dovute al maggior flusso di clientela in determinati periodi dell'anno) nonché le esigenze determinate da ferie dei dipendenti non possono essere considerate evento straordinario od occasionale che determina esigenze inconsuete ed imprevedibili tali da sfuggire alla normale programmazione imprenditoriale (Corte Appello Genova 7/11/00, pres. Russo, est. Meloni, in Lavoro e prev. oggi 2001, pag 150, con nota di Viceconte, L'uso delle varie tipologie di contratto a tempo determinato)</p>
			<p id="p96">Lo svolgimento successivo nel tempo (nel caso alternativamente in anni successivi) di contestuali esigenze straordinarie prima da parte di personale in organico e quindi di personale assunto con contratto a termine deve trovare adeguata giustificazione da parte del datore di lavoro e ove non sia chiaramente desumibile se i lavoratori assunti con contratto a tempo determinato siano stati adibiti alle mansioni connesse alle esigenze straordinarie il termine apposto deve considerarsi nullo e i contratti devono essere considerati a tempo indeterminato (Corte Appello Genova 7/11/00, pres. Russo, est. Meloni, in Lavoro e prev. oggi 2001, pag 150, con nota di Viceconte, L'uso delle varie tipologie di contratto a tempo determinato)</p>
			<p id="p97">Ai sensi dell’art. 1, 3° comma, L. 18/4/62 n. 230, nel caso in cui il contratto di lavoro subordinato contenente l’apposizione del termine venga stipulato successivamente all’effettivo inizio del rapporto, consegue la nullità del termine, nonché, nell’ipotesi di risoluzione del rapporto per scadenza del medesimo termine tardivamente apposto, il diritto del lavoratore alla riammissione in servizio e al pagamento delle retribuzioni medio tempore maturate (Pret. Milano 24 febbraio 1999, est. Frattin, in D&amp;L 1999, 339)</p>
			<p id="p98">In caso di più contratti a termine, la nullità del termine apposto al primo contratto comporta la conversione a tempo indeterminato del rapporto, ma la retribuzione per i periodi non lavorati e per il periodo successivo alla definitiva cessazione del rapporto spetta solo qualora il lavoratore abbia offerto la propria prestazione di lavoro (Pret. Parma 27/11/98, est. Vezzosi, in D&amp;L 1999, 329)</p>
			<p id="p99">Va esclusa l’applicabilità del regime di decadenza stabilito dall’art. 6, L. 15/7/66 n. 604, all’ipotesi di impugnazione del termine apposto al contratto di lavoro effettuata per sostenere la conversione di quest’ultimo in contratto a tempo indeterminato (Pret. Milano 3/2/98, est. Porcelli, in D&amp;L 1998, 675)</p>
			<p id="p100">In caso di conversione di più contratti di lavoro a termine in un unico contratto a tempo indeterminato fin dall’origine, gli eventuali intervalli lavorativi tra l’uno e l’altro contratto sono valutabili come sospensioni concordate del rapporto, inutilizzabili pertanto sul piano dell’anzianità di servizio (Pret. Roma 20/7/96, est. Cannella, in D&amp;L 1997, 306)</p>
			<p id="p101">Ai sensi dell'art. 1 c. 3 L. 230/62, nel caso in cui il contratto di lavoro subordinato contenente l'apposizione del termine venga stipulato per iscritto successivamente all'inizio della prestazione lavorativa, deve ritenersi che il rapporto di lavoro sia sorto sin dall'origine a tempo indeterminato; l'atto scritto intervenuto successivamente, nel quale sia previsto un termine finale del rapporto, non può infatti avere l'effetto di rendere a tempo determinato un rapporto già sorto a tempo indeterminato (Pret. Chiavari 23/10/95, est. Barenghi, in D&amp;L 1996, 139)</p>
			<p id="p102">Il requisito della forma scritta ad substantiam, imposta per la determinazione della durata del rapporto a termine, non si estende all'enunciazione delle particolari situazioni di fatto che lo giustificano (Cass. 8/7/95 n. 7507, pres. Donnaruma, est. Miani, in D&amp;L 1996, 119, nota MUGGIA, Il contratto a termine ovvero il rigore apparente)</p>
			<p id="p103">DL online | Viale Piave 12, | 20129 Milano | Contatti: info@di-elle.it</p>
		</body>
	</text>
</cesDoc>