Ενημερωμένος Πολίτης = Ενεργός Πολίτης! Αγωνίζεται για ποιότητα ζωής, καθαρό περιβάλλον, κατάλληλο πόσιμο νερό, προστασία φυσικού και πολιτιστικού πλούτου, καταπολέμηση  κλιματικής αλλαγής, καθαρή ενέργεια, ενεργειακή απόδοση, καθαρή βιομηχανία, περιβαλλοντική ευθύνη. Για πρόσβαση στην περιβαλλοντική πληροφόρηση και συμμετοχή στη λήψη αποφάσεων. Ενεργοί Πολίτες = Δύναμη, αξιοπρέπεια και σθένος.
Εμφάνιση νεότερων αναρτήσεων με την ετικέτα Ασωπός . Εμφάνιση παλαιότερων αναρτήσεων
Εμφάνιση νεότερων αναρτήσεων με την ετικέτα Ασωπός . Εμφάνιση παλαιότερων αναρτήσεων
11 Αυγ 2010
Διορία μέχρι τις 30 Νοεμβρίου έδωσε το Συμβούλιο της Επικρατείας σε δύο βιομηχανίες στα Οινόφυτα, προκειμένου να λάβουν μέτρα για την ποιότητα των αποβλήτων τους στον Ασωπό.
Η απόφαση αποτελεί δικαίωση των αγώνων των κατοίκων και ταυτόχρονα αναγνώριση των απειλητικών διαστάσεων που έχει λάβει η ρύπανση του ποταμού.
Τα μετρα είναι πρωτόγνωρα για τα ελληνικά δεδομένα ως προς την προστασία του υδροφόρου ορίζοντα από τα απόβλητα μεγάλων βιομηχανιών.
Οι δύο βιομηχανίες (Ελληνική Αεροπορική Βιομηχανια" και "Μ.Ι.Μαϊλης ΑΕΒΕ Συστήματα Συσκευασίας") καλούνται μεταξύ άλλων να στεγανοποιήσουν το υδραυλικό τους δίκτυο, να χαρτογραφήσουν τις οδεύσεις των αποβλήτων και να εγκαταστήσουν υδρομετρητές για συνεχή παρακολούθηση βασικών ποιοτικών παραμέτρων.
Πάντως το Συμβούλιο της Επικρατείας έκανε εν μέρει δεκτές τις αιτήσεις των δύο εταιρειών να μην ανακληθούν οι άδειές τους.
Ωστόσο σημειώνει ότι αυτό είναι προσωρινό προκειμένου να τους δοθεί χρόνος να συμβάλουν στην αναβάθμιση του φυσικού περιβάλλοντος.
ΔΕΙΤΕ ΚΑΙ ΣΧΕΤΙΚΟ ΒΙΝΤΕΟ ΑΠΟ ΤΟΝ ΣΚΑΙ : http://www.skai.gr/player/tv/?mmid=203617
Αθήνα, 4 Ιουνίου 2010
Η κρίσιμη, αν όχι απαράδεκτη, κατάσταση στον Ασωπό είναι το αποτέλεσμα της ασυγχώρητης κυβερνητικής αμέλειας και αδιαφορίας των τελευταίων ετών.
Η κυβέρνησή μας, και ειδικότερα το Υπουργείο Περιβάλλοντος Ενέργειας και Κλιματικής Αλλαγής, από την πρώτη στιγμή έμπρακτα έδειξαν ότι δεν είναι διατεθειμένοι να ανεχθούν την απαράδεκτη αυτή περιβαλλοντική επιβάρυνση, που φτάνει στο σημείο να εγκυμονεί κινδύνους για την υγεία των κατοίκων της περιοχής.
Ήδη από τις αρχές του χρόνου στα Οινόφυτα η Υπουργός ΠΕΚΑ, Τίνα Μπιρμπίλη, ανακοίνωσε την έναρξη εφαρμογής ενός ολοκληρωμένου προγράμματος προστασίας-αποκατάστασης με συγκεκριμένα στάδια και μέτρα, καθώς και χρονικές δεσμεύσεις τα οποία τηρούνται.
Ήδη έχει εκδοθεί η Κοινή Υπουργική Απόφαση με την οποία θεσπίζονται αυστηρά περιβαλλοντικά πρότυπα για το ποτάμι και αυστηρά όρια εκπομπών από τις βιομηχανίες της περιοχής.
Σε εφαρμογή της ανωτέρω ΚΥΑ οι βιομηχανίες υποχρεούνται εντός του 2011 να λάβουν όλα τα αναγκαία μέτρα προκειμένου να συμμορφωθούν με τα νέα όρια και να αναθεωρήσουν τις άδειες λειτουργίας.
Κατά συνέπεια αμέσως μετά τη λήψη των μέτρων και την αυστηρή επιτήρηση θα επέλθει δραστική αναβάθμιση της ποιοτικής κατάστασης του Ασωπού.
Με δεδομένη την ποιοτική υποβάθμιση των υπόγειων υδάτων είναι άμεση ανάγκη η υδροδότηση των οικισμών της περιοχής με καθαρό νερό του Μόρνου.
Ήδη σε συνεργασία με την ΕΥΔΑΠ έχει επιτευχθεί η υδροδότηση των Οινοφύτων με νερό του Μόρνου.
Παράλληλα, έχουν προχωρήσει οι συνεννοήσεις μεταξύ της ΕΥΔΑΠ και των αρμόδιων τοπικών φορέων για την επίτευξη της βέλτιστης λειτουργίας των υφιστάμενων εγκαταστάσεων επεξεργασίας νερού και της επέκτασης του δικτύου υδροδότησης σε μη εξυπηρετούμενους σήμερα οικισμούς.
Επιπρόσθετα, δρομολογείται η παροχή αρδευτικού νερού από την Υλίκη, προκειμένου να αποφευχθεί η άρδευση των καλλιεργειών της περιοχής με τα προβληματικά υπόγεια νερά. Αναμένεται ότι θα είναι δυνατή η ολοκλήρωση των ανωτέρω ενεργειών εντός του 2010.
Παράλληλα, με την άμεση εξασφάλιση εναλλακτικού πόσιμου και αρδευτικού νερού και την αναβάθμιση της ποιότητας των νερών του Ασωπού, προωθείται η επίλυση ενός αρκετά πιο σύνθετου προβλήματος, αυτού της αποκατάστασης της ποιότητας των υπόγειων νερών.
Καθοριστική σημασία για την επίτευξη του στόχου αυτού έχει η εκπόνηση ολοκληρωμένης μελέτης, η οποία θα αρχίσει άμεσα, προκειμένου να εκτιμηθεί η ένταση και έκταση του προβλήματος, οι γενεσιουργές αιτίες και να προταθούν τα κατάλληλα μέτρα αποκατάστασης.
Συνοψίζοντας με τα μέτρα:
Αντικαταστάθηκε το αναχρονιστικό θεσμικό καθεστώς με ένα νέο σύγχρονο που θωρακίζει τον Ασωπό και την ευρύτερη λεκάνη του και θα οδηγήσει σε άμεση βελτίωση της ποιότητας των νερών του ποταμού.
Εξασφαλίζεται όχι μόνον ασφαλές πόσιμο αλλά και αρδευτικό νερό για την περιοχή.
Παράλληλα, με την άμεση εξασφάλιση ασφαλούς εναλλακτικού νερού, δρομολογούνται οι ενέργειες που απαιτούνται για τη σταδιακή αποκατάσταση των ρυπασμένων υπόγειων νερών.
Τα μέτρα αυτά χαιρετίστηκαν από τους κατοίκους της περιοχής ως δικαίωση των αγώνων τους, καθώς σε λιγότερο από ένα χρόνο άρχισαν να επιλύονται τα προβλήματα που είχαν συσσωρευτεί.
Προκαλεί κατάπληξη το γεγονός ότι ο δήμαρχος Οινοφύτων, ο οποίος αδιαμαρτύρητα ανέχθηκε την απαράδεκτη κατάσταση των τελευταίων ετών, είναι ο μόνος που δεν αναγνωρίζει τα, κατά κοινή ομολογία, πολύ σημαντικά βήματα που έγιναν.
Είναι λυπηρό, ιδίως στη σημερινή συγκυρία που απαιτεί αυξημένο αίσθημα ευθύνης, στο βωμό μικροκομματικών σκοπιμοτήτων να παίζει κανείς με την υγεία των κατοίκων μιας ολόκληρης περιοχής.
   Η Ημερίδα του ΓΕΩΤΕΕ άφησε ελπίδες για την επόμενη ημέρα !
Την Τετάρτη 21 Απριλίου 2010 το Παράρτημα Ανατολικής Στερεάς Ελλάδας του ΓΕΩΤ.Ε.Ε. διοργάνωσε ημερίδα με θέμα: Ασωπός: μια ανοικτή περιβαλλοντική πληγή – Παρόν και μέλλον
Τις περιλήψεις των περισσότερων ομιλιών και την πλήρη παρουσίαση των προτάσεων του Παραρτήματος Ανατολικής Στερεάς Ελλάδας του ΓΕΩΤ.Ε.Ε. θα τις βρείτε σε αυτόν τον σύνδεσμο εδώ.
Μέρος του προγράμματος που ανακοινώθηκε πριν λίγες ημέρες από την Υπουργό Τ. Μπιρμπίλη, όσον αφορά στη "διαχείριση της περιβαλλοντικής κρίσης του Ασωπού", ΄όπως τα παρουσίασε η Ειδική Γραμματέας του ΥΠΕΚΑ, κα Καραβασίλη, περιλαμβάνει τα εξής σημεία :
Αυτοί που προκάλεσαν και εξακολουθούν να προκαλούν τη ρύπανση θα αναλάβουν, υπό την εποπτεία και το συντονισμό της πολιτείας, το κόστος της απορρύπανσης", τόνισε η υπουργός Περιβάλλοντος, Ενέργειας και Κλιματικής Αλλαγής κ. Τ. Μπιρμπίλη, παρουσιάζοντας στα Οινόφυτα το πρόγραμμα του υπουργείου για τη διαχείριση της περιβαλλοντικής κρίσης στον Ασωπό.
Στο πλαίσιο λήψης μέτρων άμεσης προτεραιότητας, ο Ασωπός ορίζεται πλέον ως υδάτινο σώμα - αντί ως αγωγός διάθεσης των βιομηχανικών αποβλήτων στον Ευβοϊκό, όπως ισχύει μέχρι σήμερα - και ομάδα των Κοινωνικών Υποστηρικτικών Υπηρεσιών (ΚΥΥ) επεξεργάζεται νέα αυστηρά όρια τόσο για τον αποδέκτη (Ασωπό) και για τις εκπομπές από τις βιομηχανίες. Παράλληλα, αναθεωρούνται εντός του 2010 οι περιβαλλοντικοί όροι αδειοδότησης των βιομηχανιών της ευρύτερης περιοχής, με προτεραιότητα στις δραστηριότητες των οποίων αυτοί οι όροι έχουν λήξει.
Θεσπίζονται αυστηροί έλεγχοι των βιομηχανικών δραστηριοτήτων από Επιθεωρητές Περιβάλλοντος της Ειδικής Γραμματείας Επιθεωρητών Περιβάλλοντος και Ενέργειας (ΕΥΕΠ), το έργο των οποίων θα συνεπικουρείται από Επιθεωρητές Εργασίας και Υγείας. Σε αυτούς τους ελέγχους θα συμπεριλαμβάνονται οι υποχρεωτικές περιοδικές εκθέσεις παραγωγού αποβλήτων από τις εταιρίες με ρυπαντικό δυναμικό.
Θεσπίζεται επίσης αξιόπιστη μεθοδολογία για τον καταλογισμό τους ύψους των επιβαλλόμενων προστίμων, εξασφαλίζεται η ισονομία και η ισότιμη μεταχείριση όλων των ελεγχομένων αλλά και η διαφάνεια και ενημέρωση σχετικά με τα αποτελέσματα των ελέγχων.
Θεσμικό πλαίσιο επεξεργάζεται το υπουργείο ΠΕΚΑ για την αντικατάσταση της Υγειονομικής Διάταξης με βάση την οποία είχαν δανειοδοτηθεί οι βιομηχανίες τη περιοχής όσον αφορά τη διάθεση των υγρών αποβλήτων τους στον Ασωπό.
Αποσκοπώντας στην άμεση πρόσβαση του τοπικού πληθυσμού σε πόσιμο νερό, το υπουργείο ΠΕΚΑ προχωρά σε συνεργασία με την ΕΥΔΑΠ στην παροχή αναγκαίας τεχνικής βοήθειας για επέκταση των δικτύων με στόχο την κάλυψη μεμονωμένων περιοχών και οικισμών, καθώς έχουν ολοκληρωθεί ή ολοκληρώνονται τα έργα επεξεργασίας πόσιμου νερού από την Υλίκη και το Μόρνο, στο Σχηματάρι, τα Οινόφυτα, την Αυλίδα και τη Θήβα.
Στο πλαίσιο μεσοπρόθεσμων και μακροπρόθεσμων μέτρων, το υπουργείο ΠΕΚΑ προχωρά σε οργάνωση και εξυγίανση της άναρχης βιομηχανικής περιοχής Οινοφύτων σύμφωνα με τις κατευθύνσεις του Ειδικού Χωροταξικού Σχεδίου για τη Βιομηχανία, στην οριοθέτηση και καθαρισμό του Ασωπού και στη σταδιακή αποκατάσταση των εκτάσεων που έχουν ρυπανθεί. Παράλληλα, το υπουργείο εξετάζει την κατασκευή Κεντρικής Μονάδας Επεξεργασίας των προεπεξεργασμένων υγρών αποβλήτων των βιομηχανιών, που θα δρα συμπληρωματικά με τις μονάδες επεξεργασίας των βιομηχανιών.
Με σειρά κινήσεων οχυρώνει το υπουργείο ΠΕΚΑ τους μηχανισμούς διασφάλισης της εφαρμογής των μέτρων. Σε αυτές περιλαμβάνονται η συγκρότηση σχετικής Γνωμοδοτικής Επιτροπής με συμμετοχή εκπροσώπων όλων των εμπλεκομένων, η συγκρότηση Φορέα Διαχείρισης επενδύσεων και πώλησης νέων θέσεων εγκατάστασης βιομηχανικών μονάδων, η επαναλειτουργία του Γραφείου Επιθεωρητών Περιβάλλοντος Οινοφύτων για τον συντονισμό του όλου εγχειρήματος και η σύνταξη και δημοσιοποίηση ετήσιας έκθεσης από την ΕΥΕΠ για την υλοποίηση του προγράμματος. Εξετάζεται, τέλος, το ενδεχόμενο ίδρυσης Τεχνολογικού Πάρκου νέων αναπτυξιακών τομέων.
"Κύρια προϋπόθεση για μια πράσινη- αειφόρο ανάπτυξη που υλοποιούμε στην περιοχή μέσα από αυτά τα μέτρα αποτελεί η θέσπιση ξεκάθαρων κανόνων, κατευθύνσεων και διαδικασιών, βάσει των οποίων θα ελέγχονται οι πηγές ρύπανσης και θα υποχρεωθεί να λειτουργήσει η βιομηχανία".
[Δείτε video (μέρος της παρουσίασης) σχετικά με το ολοκληρωμένο πρόγραμμα διαχείρισης της περιβαλλοντικής κρίσης του Ασωπού που παρουσιάστηκε από την Μ. Καραβασίλη]
Συμφωνία με την ΕΥΔΑΠ για καθαρό νερό.
Η ΕΥΔΑΠ δεσμεύτηκε ότι για τα επόμενα 2-3 χρόνια με κατάλληλο χειρισμό των αποθεμάτων της και του δικτύου, θα τροφοδοτεί τόσο τη Θήβα όσο και τα Οινόφυτα με νερό αποκλειστικά από το Μόρνο, η ποιότητα του οποίου είναι απόλυτα συμβατή με την υφιστάμενη υποδομή των συστημάτων επεξεργασίας (διύλισης) στις δύο περιοχές.
Η ΕΥΔΑΠ επιπρόσθετα θα συνδράμει με την εμπειρία της τόσο στη βελτιστοποίηση της λειτουργίας των διυλιστηρίων όσο και στον έλεγχο της ποιότητας του παραγόμενου νερού.
Για την αντιμετώπιση του ενδεχόμενου, μετά την παρέλευση της τριετίας, συμπληρωματικής υδροδότησης από την Υλίκη οι υφιστάμενες εγκαταστάσεις θα αναβαθμισθούν κατάλληλα.
Δρομολογούνται τα απαιτούμενα έργα για υδροδότηση με νερό της ΕΥΔΑΠ των οικισμών Ελαιώνας και Νεοχωράκι οι οποίοι αντιμετωπίζουν πρόβλημα με την ποιότητα του νερού από τις γεωτρήσεις.
Για το σκοπό αυτό, με συνδρομή της ΕΥΔΑΠ θα κατασκευασθούν άμεσα οι απαιτούμενοι αγωγοί τροφοδοσίας των δικτύων των δύο οικισμών από τα διυλιστήρια της Θήβας. Παράλληλα, για πληρέστερη εξασφάλιση της επάρκειας θα γίνει επέκταση των διυλιστηρίων της Θήβας.
Η δαπάνη προϋπολογίζεται σε 5 εκ ευρώ, τα οποία έχουν εξασφαλισθεί από το ΕΣΠΑ. Για τα Βάγια θα διερευνηθεί σε συνεργασία με το ΙΓΜΕ η δυνατότητα υδροδότησης από εναλλακτικές γεωτρήσεις με νερό κατάλληλης ποιότητας.
Ο εκπρόσωπος του Ινστιτούτου Τοπικής Ανάπτυξης Οινοφύτων κ. Παντελόγλου , μετέφερε με τον πλέον πειστικό τρόπο τις ανησυχίες της κοινωνίας για την μόλυνση της περιοχής και τους κινδύνους που αντιμετωπίζουν όλα αυτά τα χρόνια.
και τώρα τί θα κάνουμε χωρίς βαρβάρους?
ΕΝΗΜΕΡΩΤΙΚΟ ΣΗΜΕΙΩΜΑ
ΘΕΜΑ: «Αυστηρά Περιβαλλοντικά Ποιοτικά Πρότυπα για τον ποταμό Ασωπό και Οριακές Τιμές εκπομπών υγρών βιομηχανικών αποβλήτων – Συγκρότηση Γραφείου Επιθεωρητών Περιβάλλοντος Οινοφύτων»
Η ολοκλήρωση της πρώτης δέσμης μέτρων για τον Ασωπό ποταμό και την ευρύτερη περιοχή ανακοινώθηκαν σήμερα σε συνέντευξη τύπου από την Υπουργό Περιβάλλοντος, Ενέργειας και Κλιματικής Αλλαγής, Τίνα Μπιρμπίλη.
Όπως έχει η Υπουργός κατ’ επανάληψη τονίσει, «βασική μας προτεραιότητα αποτελεί η διασφάλιση της δημόσιας υγείας και η προστασία του περιβάλλοντος. Για την επίτευξη των στόχων αυτών θα ληφθούν όλα τα απαραίτητα μέτρα πρόληψης και αποκατάστασης της περιβαλλοντικής ζημιάς, που έχει υποστεί η περιοχή λόγω της βιομηχανικής ρύπανσης και θα εφαρμοσθεί η νομοθεσία για την Περιβαλλοντική Ευθύνη, βάσει της οποίας ο ρυπαίνων θα πληρώσει το κόστος αυτών των μέτρων».
Συνοπτικά τα μέτρα αυτά είναι τα ακόλουθα:
· Σε στενή συνεργασία με την ΕΥΔΑΠ, την Περιφέρεια και τις τοπικές Δημοτικές Επιχειρήσεις Ύδρευσης Αποχέτευσης και τους ΟΤΑ έχουν δρομολογηθεί συγκεκριμένες ενέργειες για την ασφαλή υδροδότηση των κατοίκων της περιοχής με καθαρό πόσιμο νερό  και έχουν εξασφαλισθεί οι απαιτούμενοι για το σκοπό αυτό πόροι.
· Με ΚΥΑ θεσπίζονται αυστηρά «Περιβαλλοντικά Ποιοτικά Πρότυπα στον ποταμό Ασωπό και ανάλογες Οριακές Τιμές εκπομπών υγρών βιομηχανικών αποβλήτων », σε συμφωνία με την Οδηγία Πλαίσιο για τα Νερά και τις θυγατρικές της Οδηγίες και καταργούνται αναχρονιστικές διατάξεις, βάσει των οποίων είχαν αδειοδοτηθεί οι βιομηχανίες της περιοχής.
· Οι βιομηχανίες υποχρεώνονται να ζητήσουν, εντός του 2010, την αναθεώρηση των Αποφάσεων Έγκρισης Περιβαλλοντικών Όρων (ΑΕΠΟ), με στόχο τη συμμόρφωση προς τα νέα πρότυπα και την εφαρμογή βέλτιστων διαθέσιμων τεχνικών .
· Με ΚΥΑ συγκροτούμε Γραφείο Επιθεωρητών Περιβάλλοντος, με έδρα τα Οινόφυτα , προκειμένου να εντατικοποιηθούν οι περιβαλλοντικοί έλεγχοι και η παρακολούθηση της εφαρμογής των Περιβαλλοντικών Όρων, τη συμμόρφωση βιομηχανικών και άλλων δραστηριοτήτων, καθώς και η παρακολούθηση της εφαρμογής μέτρων πρόληψης και αποκατάστασης της περιβαλλοντικής ζημιάς, που θα καθορίζονται σύμφωνα με τη νομοθεσία για την Περιβαλλοντική Ευθύνη. Οι Επιθεωρητές του Γραφείου των Οινοφύτων μπορούν να παρεμβαίνουν και σε άλλες περιοχές – πλην του Ασωπού – που αντιμετωπίζουν ανάλογα προβλήματα στα όρια της Περιφέρειας Στερεάς Ελλάδας.
· Εξασφαλίσθηκαν κονδύλια ύψους περίπου 50.000.000 ευρώ για την υποστήριξη της εφαρμογής του Ολοκληρωμένου Προγράμματος με προτεραιότητα τη διάγνωση της έκτασης και των επιπτώσεων της ρύπανσης σε εδάφη, επιφανειακά και υπόγεια νερά, καθώς και την υπόδειξη τρόπων αποκατάστασης της περιβαλλοντικής ζημιάς και την παρακολούθηση της ποιότητας των εδαφών και των υδάτινων πόρων. Το ολοκληρωμένο αυτό πρόγραμμα εντάσσεται, ως πρόγραμμα προτεραιότητας, στο Διαχειριστικό Σχέδιο και τα Προγράμματα Μέτρων για την Περιφέρεια Στερεάς Ελλάδας, σε εφαρμογή της Οδηγίας Πλαίσιο για τα Νερά. Τα τεύχη δημοπράτησης βρίσκονται στο τελικό στάδιο επεξεργασίας, σε συνεργασία της ΚΥΥ με τη Διεύθυνση Υδάτων της Περιφέρειας, και η δημοπράτηση του έργου αναμένεται να γίνει εντός του Μαΐου.
· Ολοκληρώνεται τέλος το θεσμικό πλαίσιο για την Προστασία και ανάδειξη του Ασωπού ποταμού και τον έλεγχο των χρήσεων γης της «άτυπης» βιομηχανικής περιοχής Οινοφύτων – Σχηματαρίου.
"Η τραγωδία του Ασωπού: Να σταματήσει επιτέλους το περιβαλλοντικό αυτό έγκλημα" ! λέγαμε και θα εξακολουθούμε να το λέμε...
Απλά πολλά αλλάζουν πια.... παίρνουν τα "όνειρα" εκδίκηση.....[Μ.Κ.]
Πιο συγκεκριμένα:
1. Πόσιμο Νερό
· Η ΕΥΔΑΠ δεσμεύθηκε ότι για τα επόμενα 2-3 τουλάχιστον χρόνια θα μπορεί, με κατάλληλο χειρισμό των αποθεμάτων της και του δικτύου, να τροφοδοτεί τόσο τη Θήβα όσο και τα Οινόφυτα με νερό αποκλειστικά από το Μόρνο , η ποιότητα του οποίου είναι απόλυτα συμβατή με την υφιστάμενη υποδομή των συστημάτων επεξεργασίας (διύλισης) στις δύο περιοχές. Η ΕΥΔΑΠ επιπρόσθετα θα συνδράμει με την εμπειρία της τόσο στη βελτιστοποίηση της λειτουργίας των διυλιστηρίων όσο και στον έλεγχο της ποιότητας του παραγόμενου νερού. Για την αντιμετώπιση του ενδεχόμενου, μετά την παρέλευση της τριετίας, συμπληρωματικής υδροδότησης από την Υλίκη οι υφιστάμενες εγκαταστάσεις θα αναβαθμισθούν κατάλληλα.
· Δρομολογούνται τα απαιτούμενα έργα για υδροδότηση με νερό της ΕΥΔΑΠ των οικισμών Ελαιώνας και Νεοχωράκι οι οποίοι αντιμετωπίζουν πρόβλημα με την ποιότητα του νερού από τις γεωτρήσεις. Για το σκοπό αυτό, με συνδρομή της ΕΥΔΑΠ θα κατασκευασθούν άμεσα οι απαιτούμενοι αγωγοί τροφοδοσίας των δικτύων των δύο οικισμών από τα διυλιστήρια της Θήβας. Παράλληλα, για πληρέστερη εξασφάλιση της επάρκειας θα γίνει επέκταση των διυλιστηρίων της Θήβας. Η δαπάνη προϋπολογίζεται σε 5 εκ ευρώ, τα οποία έχουν εξασφαλισθεί από το ΕΣΠΑ. Για τα Βάγια θα διερευνηθεί σε συνεργασία με το ΙΓΜΕ η δυνατότητα υδροδότησης από εναλλακτικές γεωτρήσεις με νερό κατάλληλης ποιότητας.
· Μέσω κατάλληλου χειρισμού της υποδομής της η ΕΥΔΑΠ θα διασφαλίζει μια ελάχιστη οικολογική παροχή 10,000 μ3/ημέρα στον Ασωπό.
· Δίνεται η δυνατότητα, με σχετικά μικρή επιβάρυνση λόγω αντλήσεων, τροφοδότησης της περιοχής με αρδευτικό νερό από την Υλίκη. Με τον τρόπο αυτό θα διασφαλίζεται η ποιότητα των παραγόμενων αγροτικών προϊόντων και θα υποβοηθείται η απορρύπανση των υπόγειων νερών.
2.  Καθορισμός Ποιοτικών Περιβαλλοντικών Προτύπων στον ποταμό Ασωπό και Οριακών Τιμών Εκπομπών υγρών βιομηχανικών αποβλήτων στη λεκάνη απορροής του Ασωπού
Με στόχο τη προστασία, αναβάθμιση και αποκατάσταση της καλής κατάστασης, οικολογικής και χημικής, των υδάτων του ποταμού Ασωπού, των παραποτάμων του και των ρεμάτων που βρίσκονται στην υδρογεωλογική λεκάνη του, θεσπίζονται με ΚΥΑ αυστηρά Περιβαλλοντικά Πρότυπα και Οριακές Τιμές Εκπομπών των υγρών αποβλήτων από βιομηχανικές και άλλες δραστηριότητας, που βρίσκονται εντός της λεκάνης απορροής του ποταμού Ασωπού, σύμφωνα με αντίστοιχα Πρότυπα που έχουν θεσπισθεί σε επίπεδο Ευρωπαϊκής Ένωσης (π.χ. Οδηγία 105/2008), σχετικά με τις ουσίες προτεραιότητας και άλλους ρύπους.
Ο έλεγχος τήρησης των περιβαλλοντικών προτύπων των υδάτων του Ασωπού θα γίνεται στο πλαίσιο του Εθνικού Δικτύου Παρακολούθησης . Οι ελάχιστες θέσεις παρακολούθησης είναι αυτές που ορίζονται στο πλαίσιο του Εθνικού Δικτύου Παρακολούθησης.
Οι Οριακές Τιμές Εκπομπών διαμορφώθηκαν με βάση τα Ποιοτικά Περιβαλλοντικά Πρότυπα που έχουν θεσπισθεί σε όρους μέσων ετήσιων συγκεντρώσεων και λαμβάνοντας υπόψη την αραίωση που επιτυγχάνεται κατά τη θερινή περίοδο από την ελάχιστη παροχή του ποταμού και τις μέγιστες παροχές των υγρών αποβλήτων από τις διάφορες βιομηχανικές και λοιπές δραστηριότητες.
Τα όρια αυτά θα πρέπει να ικανοποιούνται σε κάθε περίπτωση για τα υγρά απόβλητα των βιομηχανικών και λοιπών δραστηριοτήτων που αναπτύσσονται εντός της λεκάνης απορροής του ποταμού Ασωπού και συνιστούν τις ελάχιστες απαιτήσεις. Η αρμόδια αρχή μπορεί κατά περίπτωση να καθορίζει αυστηρότερα όρια εκπομπών για κάθε βιομηχανική ή άλλη δραστηριότητα, κατά τη διαδικασία αδειοδότησης ή ανανέωσης των περιβαλλοντικών όρων, στον βαθμό που είναι εφικτό να ικανοποιούνται βάσει των Βέλτιστων Διαθέσιμων Τεχνικών. Οι νέες βιομηχανικές και λοιπές δραστηριότητες οφείλουν να προσαρμόζονται στις απαιτήσεις της παρούσας απόφασης με την έναρξη της λειτουργίας τους.
Ο έλεγχος των οριακών τιμών εκπομπών  θα πραγματοποιείται στο τελικό φρεάτιο εξόδου των υγρών αποβλήτων των βιομηχανικών και λοιπών δραστηριοτήτων σε σύνθετα αντιπροσωπευτικά ημερήσια δείγματα μέσω κατάλληλου δειγματοληπτικού εξοπλισμού.
Με την εν λόγω ΚΥΑ καταργείται η υπ’ αριθμ. Γ1/1806/1969  απόφαση των Υπουργών Συντονισμού, Εσωτερικών, Κοινωνικών Υπηρεσιών, Γεωργίας, Βιομηχανίας και Δημοσίων Έργων (ΦΕΚ 200/Β/20-03-1969) «Περί ορισμού χρήσεων υδάτων ποταμού Ασωπού και των συμβαλλόντων ρεμάτων και καθορισμού ειδικών όρων διαθέσεως λυμάτων και βιομηχανικών αποβλήτων εις αυτούς».
Επιπρόσθετα για την περιοχή του Ασωπού δεν ισχύουν οι όροι διάθεσης της Υγειονομικής Διάταξης Αριθ Ε1β/221 του 1965 , διάταξη που βρίσκεται υπό γενικότερη αναθεώρηση. Επισημαίνεται ότι με τη νέα ΚΥΑ απαγορεύεται η υπεδάφια διάθεση των υγρών βιομηχανικών αποβλήτων και ανακαλούνται οι ισχύουσες σχετικές αδειοδοτήσεις.
3. Υφιστάμενες βιομηχανικές και λοιπές δραστηριότητες που διαθέτουν τα υγρά τους απόβλητα στον ποταμό Ασωπό υποχρεούνται να υποβάλλουν αίτηση αναθεώρησης των αποφάσεων έγκρισης περιβαλλοντικών όρων (ΑΕΠΟ) εντός του τρέχοντος έτους, ώστε να έχουν λάβει τους νέους περιβαλλοντικούς όρους από τις αρμόδιες υπηρεσίες εντός του 2010 ή το αργότερο έως το τέλος του α’ εξαμήνου του 2011, με στόχο την επίτευξη των ορίων της παρούσης απόφασης εντός του 2011 .
Η αίτηση για την αναθεώρηση των ΑΕΠΟ βάσει του άρθρου 13 της ΚΥΑ 11014/703/Φ104/2003 (ΦΕΚ 332Β) θα συνοδεύεται υποχρεωτικά και από συμπληρωματικά στοιχεία, π.χ.
α) Ισοζύγιο μίγματος πρώτων υλών, ενδιάμεσων και τελικών προϊόντων, παραπροϊόντων και αποβλήτων για τα εναλλακτικά σενάρια παραγωγής (διάγραμμα ροής με ισοζύγια μάζας).
β) Αναλυτικά ισοζύγια νερού για κάθε χρήση του (ανάγκες παραγωγής, προσωπικού, πυρόσβεσης κ.α).
γ) Πηγές τροφοδοσίας νερού. Ειδικότερα θα πρέπει να δηλωθούν υπεύθυνα και με συντεταγμένες θέσης τυχόν υφιστάμενες γεωτρήσεις, αδειοδοτημένες ή μη, και φρέατα, χρησιμοποιούμενα ή μη, εντός των γηπέδων των εγκαταστάσεων.
δ) Τεχνική έκθεση με αναλυτική περιγραφή των τεχνολογιών αντιρρύπανσης και με σχετικά ποσοτικά στοιχεία.
ε) Δέσμευση για την εγκατάσταση κλειστού τύπου-μη μηδενιζόμενων υδρομετρητών στις πηγές άντλησης – τροφοδοσίας νερού, στην είσοδο και έξοδο κάθε ρεύματος αποβλήτων και στην τελική έξοδο του συστήματος επεξεργασίας αποβλήτων.
Κατά την κρίση της αδειοδοτούσας αρχής δύναται να προβλέπεται υποχρέωση εγκατάστασης οργάνων συνεχούς παρακολούθησης (on line detectors) ποιοτικών παραμέτρων των διατιθέμενων επεξεργασμένων υγρών αποβλήτων για τις δραστηριότητες που υπάγονται στην Οδηγία 2008/1/ΕΚ (IPPC), καθώς επίσης για τα Επιμεταλλωτήρια και τα Βαφεία-Φινιριστήρια.
Η δαπάνη της διενέργειας δειγματοληψίας και εργαστηριακής ανάλυσης των δειγμάτων για τη διαπίστωση της τήρησης των θεσμοθετημένων με την ΚΥΑ ορίων εκπομπής, βαρύνει την ελεγχόμενη δραστηριότητα, με διαβίβαση σε αυτή των σχετικών παραστατικών από την ελεγκτική αρχή.
4.  Συγκρότηση Γραφείου Επιθεωρητών Περιβάλλοντος Οινοφύτων
Το ΥΠΕΚΑ συγκροτεί Γραφείο Οινοφύτων με σκοπό την ενδυνάμωση των περιβαλλοντικών ελέγχων και του συστήματος παρακολούθησης της εφαρμογής της κείμενης περιβαλλοντικής νομοθεσίας σε περιοχές που αντιμετωπίζουν σοβαρή περιβαλλοντική κρίση, όπως η περιοχή του Ασωπού ποταμού, των παραποτάμων του και των ρεμάτων εντός της υδρογεωλογικής λεκάνης του ποταμού, η Μεσσάπια Εύβοιας, κ.λ.π., και άλλες περιοχές με αντίστοιχα προβλήματα εντός των διοικητικών ορίων της Περιφέρειας Στερεάς Ελλάδας , με σκοπό τη συμμόρφωση των βιομηχανικών και άλλων δραστηριοτήτων στους εγκεκριμένους Περιβαλλοντικούς Όρους, με σκοπό τη διασφάλιση της Δημόσιας Υγείας και την προστασία του περιβάλλοντος.
Το Γ.Ε.Π. Οινοφύτων δημιουργείται με σκοπό τον περιορισμό της ρύπανσης, την παρακολούθηση της ποιότητας εδαφών, επιφανειακών και υπόγειων υδάτων και της ατμόσφαιρας και το συντονισμό των μελετών και της υλοποίησης των μέτρων πρόληψης και αποκατάστασης της περιβαλλοντικής ζημιάς, κατά προτεραιότητα σε περιοχές που αντιμετωπίζουν σοβαρά προβλήματα ρύπανσης, τα οποία απειλούν τη δημόσια υγεία. Έχει αντίστοιχες αρμοδιότητες με αυτές που ορίζονται για τους Τομείς της Ε.Υ.Ε.Π. με το άρθρο 9 του νόμου 2947/2001 και το Π.Δ/γμα 165/2003 (ΦΕΚ 137 Α’) «όπως ισχύουν σήμερα ή τροποποιηθούν».
Δελτίο Τύπου
Την άμεση πρόσβαση σε καθαρό πόσιμο νερό του τοπικού πληθυσμού και των εργαζόμενων στην περιοχή του Ασωπού ποταμού, καθώς και τον σταδιακό περιορισμό και την εξάλειψη της ρύπανσης, προωθεί το Υπουργείο Περιβάλλοντος, Ενέργειας και Κλιματικής Αλλαγής.
Πρόκειται για συνέχεια του Ολοκληρωμένου Προγράμματος Διαχείρισης του Περιβαλλοντικού Κινδύνου στον Ασωπό ποταμό, το οποίο ανακοίνωσε η Υπουργός ΠΕΚΑ, Τίνα Μπιρμπίλη, σε συνέντευξη Τύπου στα Οινόφυτα, στις 8 Φεβρουαρίου. Σήμερα, δύο μήνες μετά, ανακοινώνει σειρά μέτρων, τονίζοντας την προτεραιότητα του Υπουργείου στη μείωση των επιπτώσεων της ρύπανσης στη δημόσια υγεία και τα οικοσυστήματα.
Σε συνεργασία με την ΕΥΔΑΠ έχει διερευνήσει το θέμα της ασφαλούς υδροδότησης των κατοίκων της περιοχής. Ειδικότερα η ΕΥΔΑΠ προτίθεται να αξιοποιήσει την εμπειρία και υποδομή που διαθέτει στην περιοχή και να αναλάβει ρόλο τεχνικού συμβούλου των αρμόδιων για την υδροδότηση της περιοχής φορέων, τόσο σε θέματα διανομής νερού από τα εξωτερικά υδραγωγεία όσο και σε θέματα βελτιστοποίησης της λειτουργίας των υφισταμένων εγκαταστάσεων επεξεργασίας. Επιπρόσθετα είναι διατεθειμένη να αναλάβει την εποπτεία ελέγχου της ποιότητας του παρεχόμενου πόσιμου νερού. Για το σκοπό αυτό εντός της εβδομάδας κλιμάκιο της ΕΥΔΑΠ και της Κεντρικής Υπηρεσίας Υδάτων του ΥΠΕΚΑ, σε συνεννόηση με την Περιφέρεια Στερεάς Ελλάδας θα επισκεφθεί την περιοχή και θα συναντηθεί με τους αρμόδιους φορείς, στους οποίους θα παρουσιάσει το προτεινόμενο πρόγραμμα δράσης, με το οποίο θα εξασφαλίζεται και μια ελάχιστη οικολογική παροχή στον Ασωπό.
Παράλληλα, προωθούνται:
1. Η έκδοση ΚΥΑ με την οποία θεσπίζονται αυστηρά και σε συμφωνία με την Οδηγία Πλαίσιο για τα Νερά και τις θυγατρικές Οδηγίες «Περιβαλλοντικά Ποιοτικά Πρότυπα στον ποταμό Ασωπό και ανάλογες Οριακές Τιμές εκπομπών υγρών βιομηχανικών αποβλήτων».  Με την εν λόγω ΚΥΑ καταργούνται αναχρονιστικές διατάξεις, βάσει των οποίων είχαν αδειοδοτηθεί οι βιομηχανίες της περιοχής, να διαθέτουν τα υγρά απόβλητά τους στον Ασωπό.
2. Η έκδοση ΚΥΑ με την οποία συγκροτείται Γραφείο Επιθεωρητών Περιβάλλοντος Οινοφύτων  με βασική αρμοδιότητα την παρακολούθηση και τον συντονισμό της εφαρμογής του Ολοκληρωμένου Προγράμματος Διαχείρισης του Περιβαλλοντικού Κινδύνου στον Ασωπό ποταμό και σε λοιπές περιοχές που αντιμετωπίζουν ανάλογα προβλήματα.
3. Η έκδοση εγκυκλίων σχετικά με τις υποχρεώσεις που θα έχει στο εφεξής κάθε βιομηχανία που παράγει επικίνδυνα απόβλητα  και υπάγεται στις ρυθμίσεις της ΚΥΑ 13588/725/2006, η έκδοση άδειας διάθεσης επικινδύνων αποβλήτων, καθώς και η υποχρέωση αναθεώρησης, εντός του 2010, όλων των Αποφάσεων Έγκρισης Περιβαλλοντικών Όρων (ΑΕΠΟ) των βιομηχανιών της ευρύτερης περιοχής του Ασωπού, σύμφωνα με τις βέλτιστες διαθέσιμες τεχνικές, κατά προτεραιότητα βιομηχανικών δραστηριοτήτων των οποίων έχουν λήξει οι περιβαλλοντικοί όροι και κυρίως μεταλλοβιομηχανίες, εξορυκτική βιομηχανία, βιομηχανίες εμπλουτισμού μεταλλευμάτων, βιομηχανίες που έχουν τμήματα επιφανειακής επεξεργασίας μετάλλων, κλπ.
4. Η ολοκλήρωση θεσμικού πλαισίου για την Προστασία και ανάδειξη του Ασωπού ποταμού, καθώς και για τον έλεγχο των χρήσεων γης  της «άτυπης» βιομηχανικής περιοχής Οινοφύτων – Σχηματαρίου.
5. Η εξασφάλιση κονδυλίων  ύψους άνω των 40.000.000 ευρώ στο Επιχειρησιακό Πρόγραμμα Περιβάλλον και Αειφόρος Ανάπτυξη (ΕΠΠΕΡΑΑ) για διάγνωση της έκτασης και των επιπτώσεων της ρύπανσης σε εδάφη, επιφανειακά και υπόγεια νερά, των τρόπων αποκατάστασης της περιβαλλοντικής ζημιάς και για την παρακολούθηση της ποιότητας των εδαφών και των υδάτινων πόρων για περιοχές, όπου προωθούνται Προγράμματα Διαχείρισης Περιβαλλοντικού Κινδύνου, όπως η περιοχή του Ασωπού ποταμού.
Τα παραπάνω, μαζί με τα αποτελέσματα των περιβαλλοντικών επιθεωρήσεων  που συνεχίζονται να διενεργούνται σε βιομηχανίες της περιοχής, θα παρουσιασθούν σε Συνέντευξη Τύπου που θα δώσει η Υπουργός ΠΕΚΑ, μετά την ολοκλήρωση της υπογραφής των προαναφερόμενων ΚΥΑ και εγκυκλίων.
20-03-10
Η κατάσταση στον ποταμό Ασωπό: Το χρονικό ενός οικολογικού εγκλήματος
«Όλοι έχουμε χρέος και υποχρέωση να επαναφέρουμε το χαμόγελο στην ευρύτερη περιοχή του Ασωπού, τα παιδιά να έχουν πρόσβαση σε καθαρό νερό και σε ακίνδυνα τρόφιμα. Το κόστος της απορρύπανσης, υπό την εποπτεία και με τον συντονισμό της πολιτείας, θα αναλάβουν αυτοί που προκάλεσαν και εξακολουθούν να προκαλούν τη ρύπανση και δραστηριοποιούνται στην περιοχή».
Έτσι άρχισε την ομιλία της η Υπουργός ΠΕΚΑ στα Οινόφυτα, στις 8 Φεβρουαρίου 2010 όταν παρουσίασε ένα ολοκληρωμένο πρόγραμμα για τη διαχείριση του περιβαλλοντικού κινδύνου της περιοχής του Ασωπού.
Η Πολιτεία, μετά από την ασυγχώρητη αδιαφορία που επέδειξε τα τελευταία χρόνια και ιδιαίτερα από το 2007, όταν για πρώτη φορά ανιχνεύθηκε εξασθενές χρώμιο στο πόσιμο νερό και στα υπόγεια νερά, αναγνώρισε επιτέλους το οξύ και σύνθετο πρόβλημα της ρύπανσης που έχει πλήξει την ευρύτερη περιοχή του Ασωπού, ακόμη και του υδροφόρου ορίζοντα από εξασθενές χρώμιο, άλλα βαρέα μέταλλα και οργανικές ενώσεις, η οποία δυστυχώς επεκτάθηκε και επιδεινώθηκε. Και αυτό μετά από πολύχρονους αγώνες της κοινωνίας των πολιτών και κάποιων μικρών ομάδων που αφιέρωσαν το χρόνο τους σε ποικίλες δράσεις.
Έτσι, η «τραγωδία» του Ασωπού, όπως ονομάστηκε και δικαίως, αναδείχθηκε σαν μείζον περιβαλλοντικό ζήτημα παράλληλα με αυτό της αποκατάστασης της τεράστιας περιβαλλοντικής ζημιάς, ένα θέμα που είναι ιδιαίτερα σύνθετο και έχει πολλές και διαφορετικές πτυχές.
Το πρόβλημα επεισοδίων εκτεταμένης ρύπανσης με βαρέα μέταλλα και τοξικές χημικές ουσίες, από την ανεξέλεγκτη διαχείριση τοξικών επικίνδυνων βιομηχανικών αποβλήτων έχει παρουσιασθεί, εκτός από την Ελλάδα και σε άλλες ευρωπαϊκές χώρες, όπως στην Γαλλία, στην Ιταλία, Ιρλανδία, κλπ., αναγνωρίζεται δε ως ένα σοβαρότατο υπαρκτό ζήτημα που πρέπει να αντιμετωπισθεί ως Ευρωπαϊκό Πρόβλημα, που χρειάζεται άμεση αντιμετώπιση.
Από τη μία πλευρά προτεραιότητα αποτελεί η αποτελεσματική διαχείριση του περιβαλλοντικού κινδύνου με σκοπό τη διασφάλιση της δημόσιας υγείας και η εξασφάλιση άμεσης πρόσβασης σε καθαρό νερό, από την άλλη η αποκατάσταση της περιβαλλοντικής ζημιάς, όπου για πρώτη φορά θα εφαρμοσθεί και η νομοθεσία για την περιβαλλοντική ευθύνη, σύμφωνα με την οποία ο ρυπαίνων υποχρεούται να πληρώσει το κόστος των μέτρων πρόληψης και αποκατάστασης της περιβαλλοντικής ζημιάς.
Και ας μη ξεχνάμε: Ο Ασωπός ήταν ο θεός των ποταμών, λατρευόταν για τα καθαρά του νερά και θεωρούνταν πατέρας των λαών που ζούσαν στις όχθες του. Ο Ασωπός είναι ο θεός του Καθαρού Νερού, αν χαθεί, μαζί του θα χαθεί και η ελπίδα για τον άνθρωπο. Η Θεσπία, μία από τις κόρες του, ανήμπορη πια, μας παρότρυνε να συγκαλέσουμε συνάντηση με τις αδελφές της και με τους κατοίκους των πόλεων που αναπτύχθηκαν γύρω από τον ποταμό, για τη σωτηρία του.
Κύρια προϋπόθεση αποτελεί η θέσπιση ξεκάθαρων κανόνων, κατευθύνσεων και διαδικασιών, βάσει των οποίων θα ελέγχονται οι πηγές ρύπανσης και θα υποχρεωθεί να λειτουργήσει η βιομηχανία. Ο σαφής καθορισμός αρμοδιοτήτων μεταξύ υπηρεσιών και η συνεχής ενημέρωση των πολιτών και όλων των εμπλεκόμενων θα διευκολύνει την υλοποίηση του προγράμματος, χωρίς να δημιουργούνται «κενά», που αφήνουν πρόσφορο έδαφος σε πελατειακές σχέσεις με τις γνωστές συνέπειες.
Παράλληλα, ο συνεχής έλεγχος και η παρακολούθηση των πηγών ρύπανσης, της ποιότητας των υδάτινων πόρων, της ποιότητας του εδάφους και της ασφάλειας της τροφικής αλυσίδας στην περιοχή διασφαλίζουν την αποτελεσματικότητα του προγράμματος.
Η Τραγωδία του Ασωπού: Το χρονικό ενός περιβαλλοντικού εγκλήματος
Στην ευρύτερη περιοχή που διατρέχει ο Ασωπός ποταμός, και που διοικητικά ανήκει σε δύο περιφέρειες (Στερεάς Ελλάδας και Αττικής) και επτά καποδιστριακούς δήμους: Αυλίδας (νομός Ευβοίας), Σχηματαρίου, Τανάγρας, Οινοφύτων (νομός Βοιωτίας), Αυλώνας, Συκάμινο, Ωρωπός (νομός Αττικής) λειτουργούν περισσότερες από 1.500 μονάδες βιομηχανικής και βιοτεχνικής δραστηριότητας, στρατηγικών τομέων της Εθνικής Οικονομίας, με εξαιρετικά υψηλό αντίκρισμα σε επίπεδο χώρας.
Τον Αύγουστο του 2007 η κοινή γνώμη πληροφορήθηκε ότι πρόσφατες μετρήσεις του Γενικού Χημείου του Κράτους και άλλων διαπιστευμένων εργαστηρίων ανίχνευσαν την παρουσία και εξασθενούς χρωμίου στον υδροφόρο ορίζοντα της περιοχής. Το ζήτημα απασχόλησε ιδιαίτερα τα ΜΜΕ και πλήθος άρθρων, συνεντεύξεων ειδικών και ερευνών ήρθαν στο φως.
Στις περιοχές αυτές της Νότιας Ελλάδας, βρίσκονται εγκατεστημένες και λειτουργούν επί τριάντα περίπου χρόνια, σε ένα «άτυπο» βιομηχανικό πάρκο, «ατάκτως ερριμένες και ως έλαχε», μεγάλες βιομηχανίες παραγωγής τροφίμων, χωρίς χωροθέτηση, χωρίς υποδομές, χωρίς οποιονδήποτε έλεγχο από κρατικό μηχανισμό, οι οποίες απορρίπτουν τα υγρά τους απόβλητα, ανεπεξέργαστα όχι μόνο στον Ασωπό ποταμό, αλλά και απ’ ευθείας στον υδροφόρο ορίζοντα. Στη ρύπανση αυτή από επικίνδυνες χημικές ουσίες είναι εκτεθειμένοι Έλληνες και ξένοι καταναλωτές, τόσο απευθείας από το πόσιμο νερό, που έχει κριθεί ακατάλληλο προς πόσην, όσο και από τα παραγόμενα βιομηχανικώς τρόφιμα και αγροτοκτηνοτροφικά προϊόντα που διακινούνται στην ντόπια και διεθνή αγορά. Η έκθεση στην επίδραση των «επικίνδυνων χημικών ουσιών» προκύπτει απ’ το γεγονός ότι τεκμηριωμένα βρέθηκε, ο ενιαίος για όλες τις γεωγραφικές περιοχές υπόγειος υδροφόρος ορίζοντας ρυπασμένος από «βαριάς ρύπανσης βιομηχανικά απόβλητα».
Όπως σας έχουμε ήδη αναφέρει τα νερά αυτού του υπόγειου υδροφόρου ορίζοντα αποτελούν πηγή υδροδότησης των τόπων αυτών και έχουν πολλαπλές αντλήσεις χρήσεως στις περιοχές: άντληση για πόσιμο μέσω των δημοτικών δικτύων ύδρευσης, άντληση για ποτιστικό νερό καλλιεργειών στα τοπικά χωράφια (μονοκαλλιέργεια καρότου – πατάτας –κρεμμυδιού), άντληση για κτηνοτροφική χρήση και πτηνοτροφεία, άντληση για χρήση σαν κύρια υδροδότηση παραγωγής τροφίμων και αναψυκτικών. Οι γεωτρήσεις, οι αντλήσεις και η χρήσεις ύδατος σε κάθε μια αυθαίρετη και ανεξέλεγκτη γεώτρηση γίνεται κατά βούληση και πάντα με βάση τις ανάγκες του χρήστη-ιδιοκτήτη της.
Το σημαντικό και παρήγορο είναι ότι επιβλήθηκαν ασφαλιστικά μέτρα στον Δήμο Οινοφύτων για την υδροδότηση του Δηλεσίου με νερό που περιέχει εξασθενές χρώμιο [Cr(VI)] και έτσι τώρα ο Δήμος Οινοφύτων, στον οποίον υπάγεται το Δήλεσι, θα πρέπει να προμηθεύει καθημερινά με υδροφόρες ασφαλές νερό συνολικής ποσότητας 1.200 κυβικών μέτρων στους 6.000 κατοίκους της περιοχής μέχρι να ξεκινήσει η λειτουργία νέου υδροδοτικού δικτύου. Τούτο έγινε μετά από μια απόφαση – σταθμός του Πρωτοδικείου Θηβών το οποίο αποφάσισε ότι το συγκεκριμένο νερό είναι μη ασφαλές για οικιακή χρήση και ως εκ τούτου υποχρεώνει τον Δήμο Οινοφύτων να προμηθεύει ασφαλές νερό στους κατοίκους. Το σκεπτικό της απόφασης αυτής είναι αποκαλυπτικό και αναφέρει ότι «πιθανολογείται ότι η παρουσία Cr(VI) στο πόσιμο νερό σε τόσο υψηλές τιμές συνδέεται με (ενδεχομένως μη αναστρέψιμες) βλάβες του ανθρώπινου οργανισμού, όπως στομαχικές διαταραχές, παθήσεις των νεφρών και του ήπατος, ενώ από πολλές επιστημονικές έρευνες πιθανολογείται αυξημένος κίνδυνος καρκίνου μετά από έκθεση σε Cr(VI) μέσω της εισπνοής ή της καταπόσεως». Έτσι, ο Δήμος Οινοφύτων υποχρεώνεται από το Πρωτοδικείο Θηβών να εγκαταστήσει επαρκή αριθμό δεξαμενών ώστε σε κάθε κάτοικο να προμηθεύονται 200 λίτρα νερού ημερησίως.
Σημειώνεται ότι το Πρωτοδικείο Θηβών δέχτηκε θέση της Ένωσης Ελλήνων Χημικών (ΕΕΧ) σύμφωνα με την οποία το πόσιμο νερό μπορεί να έχει Cr(VI) μέχρι 0,2 μg/l και όχι περισσότερο.
Η σημαντική αυτή απόφαση ανοίγει το δρόμο και για τις υπόλοιπες περιοχές που αντιμετωπίζουν πρόβλημα με Cr(VI) όπως τα Βάγια, η Θήβα, η Αυλίδα, το Σχηματάρι, ο Ωρωπός και τα Οινόφυτα! Ανεξάρτητα από τη γεωγραφία της απόφασης, το Μονομελές Πρωτοδικείο της Θήβας επιβεβαίωσε δικαστικά ότι το νερό που περιέχει Cr(VI) σε οποιαδήποτε συγκέντρωση είναι επικίνδυνο για την ανθρώπινη υγεία.
Βεβαίως υπό την πίεση των γεγονότων και του πλήθους των δημοσιευμάτων που είδαν το φως κατά την περίοδο Αύγουστος – Νοέμβριος 2007 ο Υπουργός ΠΕΧΩΔΕ έδωσε εντολή στην Ειδική Υπηρεσία Επιθεωρητών Περιβάλλοντος (ΕΥΕΠ) να ξεκινήσουν εντατικοί έλεγχοι.
Κατά την φάση αυτή ο Γενικός Επιθεωρητής Δημόσιας Διοίκησης ανέλαβε τον συντονισμό έρευνας σχετικά με το θέμα και στη βάση των ελέγχων που είχαν διεξαχθεί, αλλά και άλλων στοιχείων συνέταξε Έκθεση (αρχές 2008), όπου αναδεικνύεται το πρόβλημα της ρύπανσης του υπεδάφους και του υπόγειου υδροφόρου ορίζοντα της εν λόγω περιοχής από την επικίνδυνη ουσία του εξασθενούς χρωμίου [Cr(VI)], το οποίο ανιχνεύθηκε σε πολύ υψηλές συγκεντρώσεις και σε απορροφητικούς βόθρους ορισμένων βιομηχανιών, οι οποίες χρησιμοποιούσαν Χρώμιο ή ενώσεις Χρωμίου στην παραγωγική τους διαδικασία και προέβαιναν σε υπεδάφια διάθεση των αποβλήτων τους. Επισημάνθηκε επίσης ότι πρόκειται για την εμφάνιση ενός ιδιαίτερα ανησυχητικού προβλήματος ρύπανσης του περιβάλλοντος και, κατ΄ επέκταση, για την δημιουργία κινδύνων στη δημόσια υγεία, λόγω μη εφαρμογής της ισχύουσας περιβαλλοντικής νομοθεσίας και των σχετικών Κοινοτικών Οδηγιών και τούτο οφείλεται στην «αβελτηρία της Διοίκησης, καθώς και στην έλλειψη άμεσης συνεργασίας μεταξύ συναρμοδίων Υπηρεσιών, σε συνδυασμό με την ανεξέλεγκτη δραστηριότητα ορισμένων επιχειρηματιών». Αναφέρθηκε επίσης ότι «δεδομένης της ατελούς ή και προβληματικής εφαρμογής της νομοθεσίας για τα επικίνδυνα απόβλητα, είναι πιθανό να έχουμε οδηγηθεί σε ανάλογες δυσμενείς καταστάσεις και σε άλλες περιοχές της χώρας, στις οποίες δραστηριοποιούνται βιομηχανίες που παράγουν επικίνδυνα και τοξικά απόβλητα».
Οι διαπιστώσεις του Γενικού Επιθεωρητή Δημόσιας Διοίκησης βασίστηκαν στο γεγονός ότι στις μονάδες που ελέγχθηκαν επετράπη να λειτουργήσουν, χωρίς την εφαρμογή των διατάξεων της Κ.Υ.Α. 26857/553/88, αλλά και με ατελή εφαρμογή των διατάξεων της Υ.Δ. Ε1β/221/65, γεγονός που σημαίνει, μεταξύ άλλων, ότι δεν έγινε προκαταρκτική έρευνα, που να περιλαμβάνει μελέτη των υδρογεωλογικών συνθηκών της αντίστοιχης ζώνης και της διϋλιστικής ικανότητας του εδάφους και του υπεδάφους, τα αποτελέσματα της οποίας πιθανώς θα απέτρεπαν τη χορήγηση στις βιομηχανίες του δικαιώματος υπεδάφιας διάθεσης των αποβλήτων τους, εφόσον ήθελε διαπιστωθεί ότι αυτή ήταν ενδεχόμενο να προκαλέσει υποβάθμιση των υπογείων νερών. Δεν διασφαλίστηκαν επίσης η δυνατότητα εποπτείας της ποιότητας των υπογείων νερών, η τήρηση των τεχνικών προφυλάξεων και δεν επιβλήθηκαν σειρά πρόσθετων όρων και διασφαλίσεων.
Διαπιστώθηκε παράλληλα ότι δεν υποβλήθηκαν προς έγκριση Μελέτες Επεξεργασίας και διάθεσης των βιομηχανικών αποβλήτων και δεν εκδόθηκαν οι σχετικές Άδειες Διάθεσης των αποβλήτων.
Στη βάση των παραπάνω ο ΓΕΔΔ κάλεσε όλες τις εμπλεκόμνες υπηρεσίες να λάβουν άμεσα σειρά συγκεκριμένων μέτρων προς αποσασφήνιση του καθεστώτος αδειοδότησης και του νομοθετικού πλαισίου περί επικίνδυνων αποβλήτων, προς επανεξέταση των περιβαλλοντικών όρων, κλπ., με σκοπό την αντιμετώπιση του προβλήματος, ενώ ταυτόχρονα αναζητήθηκαν και πειθαρχικές και ποινικές ευθύνες για τις υπηρεσίες που εξέδωσαν, τόσο Άδειες Έγκρισης Περιβαλλοντικών Όρων (Α.Ε.Π.Ο.) εταιρειών που διαθέτουν υπεδαφίως επικίνδυνα απόβλητα, όσο και Άδειες Λειτουργίας εταιρειών, χωρίς να έχει εκδοθεί προηγουμένως Άδεια Διάθεσης των λυμάτων-βιομηχανικών τους αποβλήτων, με αποτέλεσμα την πιθανή επιβάρυνση του περιβάλλοντος. Παράλληλα αναζητήθηκαν ευθύνες για τους εμπλεκόμενους υπαλλήλους και τις εμπλεκόμενες εταιρείες.
Ένα χρόνο μετά φαίνεται να συμβαίνει το εξής οξύμωρο: οι δειγματοληψίες που πραγματοποιούνται στις εκβολές του Ασωπού δεν «δείχνουν» εξασθενές χρώμιο στα νερά του ποταμού, ενώ ανιχνεύονται βαρέα μέταλλα και εξασθενές χρώμιο στον υδροφόρο ορίζοντα. Επομένως, είναι ασφαλές να συμπεράνουμε ότι τα επικίνδυνα απόβλητα ρίχνονται απευθείας στον υδροφόρο ορίζοντα, δηλ. μέσω γεωτρήσεων στο υπέδαφος, αν και σταμάτησε η φανερή ρύπανση στην κοίτη ποταμού.
Ερμηνεία του φαινομένου αυτού δίδεται από τη μελέτη που παρήγγειλε το ΥΠΕΧΩΔΕ στο ΙΓΜΕ τον Σεπτέμβριο του 2007 και παραδόθηκε στην Κεντρική Υπηρεσία Υδάτων στα τέλη Φεβρουαρίου 2008, η οποία αφορούσαν ολόκληρο το φάσμα των ρύπων.
Το Τεχνικό Επιμελητήριο Ελλάδας (ΤΕΕ) κατηγόρησε – εκείνη την εποχή – το Υπουργείο για αδιαφορία, υποστηρίζοντας ότι δεν έχει δρομολογήσει αποτελεσματικά μέτρα και δεν έχει υποστηρίξει τις «αδύναμες» υπηρεσίες ελέγχου της περιφέρειας με μηχανικούς. Επιστήμονες του Ινστιτούτου Γεωλογικών και Μεταλλευτικών Ερευνών (ΙΓΜΕ) από την πλευρά τους υποστήριξαν ότι το ΥΠΕΧΩΔΕ αποκρύπτει τα αποτελέσματα πρόσφατων μετρήσεων, καθώς αποδεικνύουν ότι η ρύπανση της λεκάνης του Ασωπού είναι μεγαλύτερη από ότι είχε έως σήμερα εκτιμηθεί (22-11-08). Σύμφωνα με το ΤΕΕ, το ΥΠΕΧΩΔΕ αγνόησε ακόμη και τις προτάσεις που κατέθεσε ο επιθεωρητής Δημόσιας Διοίκησης κ. Λέανδρος Ρακιτζής για τον Ασωπό.
Η ρύπανση συνίσταται στην παρουσία ολικού χρωμίου (αλλά ταυτόχρονα) εξασθενούς χρωμίου 92%-93% της περιεκτικότητας σε ολικό χρώμιο, νιτρικά, δισθενή μόλυβδο και χλωροϊόντα, πέρα και πάνω από τις παραμετρικές τιμές που προβλέπει η κοινοτική νομοθεσία για την ποιότητα νερού ανθρώπινης κατανάλωσης (οδηγία 98/83/ΕΚ ΚΥΑ Υ2/2600/2001 ΦΕΚ 892 Β 11-7-01)
Τα αποτελέσματα των μέχρι σήμερα περιβαλλοντικών επιθεωρήσεων, ως προς τη διερεύνηση πιθανών πηγών ρύπανσης, καταδεικνύουν την αυθαίρετη και ανεξέλεγκτη λειτουργία πολλών βιομηχανιών επεξεργασίας μεταλλικών επιφανειών με τεχνολογία «χρωμάτωσης» και χρήση χρωμικού οξέως (εξασθενές χρώμιο) καθώς και πλειάδα βιομηχανικών μονάδων φινιριστηρίων-βαφείων υφασμάτων, χυτηρίων δευτερογενούς χύτευσης-εξέλασης αλουμινίου, χαλκού, σιδήρου βυρσοδεψείων κλπ., δεδομένου ότι ποτέ ένα βαρύ μέταλλο δεν εμφανίζεται μόνο του. Ο «πιθανός κίνδυνος» για την δημόσια υγεία τεκμηριώνεται από την παρουσία βαρέων μετάλλων, όπου η συνεργιστική παρουσία τους συμπληρώνει και ενισχύει τον τοξικό τους ρόλο.
Βεβαίως η ρύπανση της ευρύτερης περιοχής και κυρίως των υδάτων και η διασύνδεση με τις υπαρκτές πηγές προέλευσης τέτοιας ρύπανσης είναι θέμα που άπτεται γενικότερα της ελλειμματικής εφαρμογής της περιβαλλοντικής πολιτικής στη χώρα μας και της μη τήρησης των περιβαλλοντικών όρων που εκδίδονται στη βάση των σχετικών οδηγιών (91/689/ΕΟΚ και του ελληνικού νόμου Η.Π. 13588/725/ΦΕΚ Β 383 28-3-2006), που εντείνεται με τις παράνομες πρακτικές απόρριψης και διαχείρισης των ειδικών-επικινδύνων αποβλήτων.
Οι αγώνες της Τοπικής Κοινωνίας και ειδικότερα του Ινστιτούτου Τοπικής Αειφόρου Ανάπτυξης (ΙΤΑΠ) και της Ομοσπονδίας Συλλόγων Κατοίκων Ωρωπού, εντάθηκαν κατά την περίοδο αυτή και πολλές κινητοποιήσεις είδαν το φως της δημοσιότητας, ενώ παράλληλα έγιναν σημαντικές ενέργειες, τόσο προς το Συμβούλιο Επικρατείας, όσο και τις Τοπικές Εισαγγελικές Αρχές και τα συναρμόδια Υπουργεία. Το ΙΤΑΠ μάλιστα σε συνεργασία με του Οικολόγους Πράσινους της Ευρωβουλής έφερεαν το θέμα σε συζήτηση στο Ευρωπαϊκό Κοινοβούλιο.
ΔΙΑΧΕΙΡΙΣΗ ΤΗΣ ΠΕΡΙΒΑΛΛΟΝΤΙΚΗΣ ΚΡΙΣΗΣ ΣΤΟΝ ΑΣΩΠΟ
Το Ολοκληρωμένο Πρόγραμμα για τη διαχείριση της περιβαλλοντικής κρίσης στον Ασωπό που προωθεί το ΥΠΕΚΑ ανταποκρίνεται σε πάγια αιτήματα της Τοπικής Κοινωνίας στην περιοχή, καθώς και της βιομηχανίας και διαμορφώθηκε μετά από στενή, συστηματική συνεργασία με όλους τους εμπλεκόμενους φορείς.
Συμπεριλαμβάνει σειρά μέτρων, που έχουν άμεσα, μεσοπρόθεσμα και μακροπρόθεσμα αποτελέσματα και αφορά στο σύνολο της λεκάνης απορροής του ποταμού Ασωπού. Εξυπηρετεί τους παρακάτω βασικούς στρατηγικούς στόχους:
• Διασφάλιση της δημόσιας υγείας
• Χωρική οργάνωση της άτυπης, έως σήμερα, βιομηχανικής περιοχής Οινοφύτων – Σχηματαρίου
• Διασφάλιση της εφαρμογής των μέτρων .
Α. ΜΕΤΡΑ ΠΡΩΤΗΣ ΠΡΟΤΕΡΑΙΟΤΗΤΑ
1. Διασφάλιση της δημόσιας υγείας
Άμεση πρόσβαση του τοπικού πληθυσμού και των εργαζόμενων σε καθαρό πόσιμο νερό (μέσω όλων των δημοτικών δικτύων διανομής των ΟΤΑ, μέσω ΕΥΔΑΠ)
• Διερευνάται η κατασκευή, σε συνεργασία με την ΕΥΔΑΠ, Κεντρικού Διυλιστηρίου Παροχής Νερού, εγκατεστημένο στην περιοχή της Υλίκης λίμνης και συνδεδεμένο επιπρόσθετα και εφεδρικά, με τον αγωγό αδιύλιστου του Μόρνου, ικανό να υδροδοτήσει, με 3 κλάδους διανομής, τη Θήβα και τα χωριά της, την Τανάγρα, το Σχηματάρι, τα Οινόφυτα και τον Ωρωπό και τα χωριά του, καθώς και την Αυλίδα, την Χαλκίδα και την κεντρική Εύβοια, με την εξασφάλιση των αναγκαίων κονδυλίων.
Διακρίβωση της κατάστασης της υγείας του πληθυσμού από κρατικό φορέα και λήψη μέτρων πρόληψης
• Ήδη διενεργείται προκαταρκτική επιδημιολογική έρευνα, υπό την εποπτεία του αρμόδιου Υπουργείου Υγείας που θα αναδείξει βασικά στοιχεία για τις επιπτώσεις της ρύπανσης στην υγεία των κατοίκων και των εργαζομένων και θα ακολουθήσει αντίστοιχη έρευνα και για τις επιπτώσεις της ρύπανσης στην τροφική αλυσίδα.
2. Περιορισμός και εξάλειψη της ρύπανσης
• Στόχος είναι ο εκσυγχρονισμός της Υγειονομικής Διάταξης Ε1β/221 του 1965 με βάση την οποία είχαν αδειοδοτηθεί και οι βιομηχανίες της περιοχής όσον αφορά στη διάθεση των υγρών τους αποβλήτων στον Ασωπό, υπό το φως των νεώτερων δεδομένων που απορρέουν και από τη σύγχρονη περιβαλλοντική νομοθεσία.
• Καταργείται η αναχρονιστική Κοινή Υπουργική Απόφαση Γ1/1806 του 1969 «Περί προγραμματισμού χρήσεων υδάτων ποταμού Ασωπού κ.λ.π.», που καθιερώνει τον Ασωπό ως αποδέκτη επεξεργασμένων βιομηχανικών αποβλήτων. Μεταβατικά και έως ότου κατασκευασθεί Κεντρική Μονάδα Επεξεργασίας Αποβλήτων, με την οποία θα συνδεθούν όλες οι βιομηχανικές και άλλες μονάδες, μέσω κατάλληλων δικτύων, θα θεσπιστούν αυστηρά όρια ποιότητας των αποβλήτων προς τον αποδέκτη, ( τα όρια επεξεργάζεται ομάδα υπό την επίβλεψη του Ειδικού Γραμματέα Νερών, κ. Ανδρεαδάκη). Με αυτό τον τρόπο ουσιαστικά καταργείται η Κοινή Νομαρχιακή Απόφαση των Νομαρχών Αν. Αττικής, Βοιωτίας και Φθιώτιδας 19640 του 1979 με την οποία ο Ασωπός ορίζεται αγωγός διάθεση των βιομηχανικών αποβλήτων στον Ευβοϊκό.
• Καλείται κάθε βιομηχανία – που παράγει επικίνδυνα απόβλητα και υπάγεται στις ρυθμίσεις της ΚΥΑ 13588/725/2006 σχετικά με έκδοση άδειας διάθεσης επικινδύνων αποβλήτων, να υποβάλλει άμεσα σχετικό φάκελο.
• Αναθεωρούνται, εντός του 2010, όλες οι ΑΕΠΟ των βιομηχανιών της ευρύτερης περιοχής του Ασωπού, σύμφωνα με τις βέλτιστες διαθέσιμες τεχνικές.
• Καλείται η βιομηχανία να δηλώνει ετησίως τυχόν παραγωγή επικινδύνων αποβλήτων, στα εργοστάσια και τις επιχειρήσεις, ενώ ελέγχεται παράλληλα η ανεξέλεγκτη – παράνομη – διακίνηση επικίνδυνων αποβλήτων. Συμπεριλαμβάνονται στους ελέγχους των Επιθεωρητών Περιβάλλοντος και οι εκθέσεις παραγωγού αποβλήτων από εταιρίες με ρυπαντικό δυναμικό, ώστε να διαφαίνεται εάν αποκρύβονται ποσότητες αποβλήτων οι οποίες πολύ πιθανόν να μην υφίστανται κατάλληλη διαχείριση.
• Συνεχίζονται οι αυστηροί έλεγχοι των βιομηχανικών δραστηριοτήτων από Επιθεωρητές Περιβάλλοντος της ΕΥΕΠ, ενισχυμένα με Επιθεωρητές Εργασίας και Υγείας.
• Προωθείται η οριστικοποίηση της προμελέτης για τη κατασκευή Κεντρικής Μονάδας Επεξεργασίας Αποβλήτων, που εκπόνησε το ΕΜΠ (μελέτη Λοϊζίδου), η οποία τίθεται σε διαβούλευση (17-02-10) με τους εκπροσώπους των ΟΤΑ και της Τοπικής Κοινωνίας, τόσο για την οριστικοποίηση της χωροθέτησής της, όσο και ως προς άλλες παραμέτρους και θα ακολουθήσει οριστική μελέτη και δημοπράτηση της κατασκευής της Κεντρικής Μονάδας και των δικτύων σύνδεσης των βιομηχανιών με αυτή.
• Αναθεωρούνται οι όροι αδειοδότησης (περιβαλλοντικοί όροι), κατά προτεραιότητα σε βιομηχανικές δραστηριότητες των οποίων έχουν λήξει οι περιβαλλοντικοί όροι και κυρίως στις μεταλλοβιομηχανίες, στην εξορυκτική βιομηχανία, στις βιομηχανίες εμπλουτισμού μεταλλευμάτων, στις βιομηχανίες που έχουν τμήματα επιφανειακής επεξεργασίας μετάλλων, κλπ., στη βάση της εφαρμογής νεότερων κοινοτικών οδηγιών, με εστίαση τα επικίνδυνα απόβλητα.
• Θεσπίζεται αξιόπιστη μεθοδολογία για τον καταλογισμό του ύψους των επιβαλλόμενων προστίμων που θα ισχύει για όλες τις αρμόδιες ελεγκτικές υπηρεσίες. Θα λαμβάνει υπόψη την προσβολή του περιβάλλοντος, σύμφωνα με το άρθρο 30 του Ν. 1650/86 και ειδικότερα τη σοβαρότητα της παράβασης, τη συχνότητα, την υποτροπή, το ύψος υπέρβασης των ορίων εκπομπής, κλπ., ανάλογα με την παραγωγική διαδικασία κάθε δραστηριότητας.
• Εξασφαλίζεται η ισονομία, δηλαδή ο έλεγχος όλων των δραστηριοτήτων με τα ίδια κριτήρια και τις ίδιες διατάξεις, καθώς και η ισότιμη μεταχείριση όλων των ελεγχόμενων.
• Εξασφαλίζεται η διαφάνεια και η ενημέρωση των πολιτών σχετικά με τα αποτελέσματα των ελέγχων και της εφαρμογής του προγράμματος.
Β. ΜΕΣΟΠΡΟΘΕΣΜΑ ΚΑΙ ΜΑΚΡΟΠΡΟΘΕΣΜΑ ΜΕΤΡΑ (ΧΡΟΝΙΚΑ)
3. Χωρική οργάνωση της άτυπης, έως σήμερα, βιομηχανικής περιοχής Οινοφύτων – Σχηματαρίου και η ανάδειξη και προστασία του Ασωπού ποταμού.
Οργανώνεται και εξυγιαίνεται η άναρχη βιομηχανική περιοχή Οινοφύτων, σύμφωνα με τις κατευθύνσεις του Ειδικού Χωροταξικού Σχεδίου για την Βιομηχανία, (περίπου 39.000 στρεμμάτων, όπου με την χαοτική χωροθέτηση και ρυμοτομία, αχρηστεύονται εγκλωβισμένα 19000 στρέμματα, χωρίς πρόσβαση σε δρόμο και χωρίς ζήτηση), μέσω διαχειριστικών σχεδίων χρήσεων γης (ΖΟΕ) ή/και Γενικών Πολεοδομικών Σχεδίων και καθορισμού ΒΙΟΠΑ-ΒΙΠΕ (γίνεται επεξεργασία από ομάδα υπό τον συντονισμό της Γ.Γ. Χωροταξίας και Ανάπλασης Αστικών Περιοχών).
Καθορίζονται Ζώνες Προστασίας του Ασωπού ποταμού σε όλη τη λεκάνη απορροής (Π.Δ/γμα) – γίνεται ήδη επεξεργασία από ομάδα υπό τον συντονισμό της Ε..Γ. Επιθεώρησης Περιβάλλοντος και Ενέργειας. Σύνθημά μας: «ο Ασωπός ξαναγίνεται ποτάμι».
Οριοθετείται ο Ασωπός ποταμός: χαρτογράφηση και οριοθέτηση τμημάτων του ποταμού Ασωπού με σκοπό την ανάδειξη και προστασία του, μέσω και μέτρων καθαρισμού του ποταμού, βασικών παραπόταμων αυτού και των παρόχθιων πρανών-όχθεων με σκοπό τη διαμόρφωση αυτών. [Η νέκρωση του Ασωπού οφείλεται στο μεγάλο οργανικό φορτίο (υψηλό BOD και COD) το οποίο ουσιαστικά καταναλώνει όλο το ελεύθερο οξυγόνο σκοτώνοντας κάθε μορφή ζωής].
Καθαρίζεται ο Ασωπός, [πρέπει να αξιολογηθεί η πιθανότητα αποκατάστασης του πυθμένα αφού λογικά υπάρχουν μεγάλες ποσότητες επιβαρυμένων ιζημάτων τα οποία θα επιβαρύνουν το νερό και θα είναι δύσκολη η ανάκαμψη ζωής ακόμα και αν όλο το νερό που διατίθεται στον Ασωπό είναι καθαρό].
Αποκαθίστανται – σταδιακά – οι εκτάσεις που έχουν ρυπανθεί: σταδιακή αποκατάσταση της περιβαλλοντικής ζημιάς, πρώτα των επιφανειακών υδάτων και του εδάφους, κύρια πλησίον περιοχών κατοικίας και αγροτικής γης και διερεύνηση των δυνατοτήτων σταδιακής αποκατάστασης και των ρυπασμένων υπόγειων υδάτων με απομάκρυνση των πηγών – εστιών – ρύπανσης. Δεδομένου ότι το πρόβλημα καταρχήν αφορά όλο τον υδροφόρο ορίζοντα στην περιοχή του Ασωπού, η πρώτη δράση που πρέπει να γίνει για την αποκατάσταση του Ασωπού είναι να γίνει ορθή αξιολόγηση της κατάστασης του υδροφόρου ορίζοντα, με ανάπτυξη δικτύου γεωτρήσεων παρακολούθησης σε διάφορα βάθη, έτσι ώστε να εντοπισθούν οι πηγές ρύπανσης (θαμμένα απόβλητα, απορροφητικοί βόθροι ή γεωτρήσεις για διάθεση επικίνδυνων ουσιών, κλπ.). Ειδικότερα η διερεύνηση θα περιλαμβάνει:
• εκτίμηση της έκτασης της ρυπασμένης περιοχής,
• προσδιορισμό των επί μέρους ρύπων, της προέλευσής τους και της συνεργιστικής τους δράσης
• προτάσεις για τη σταδιακή απορρύπανση της περιοχής.
4. Διασφάλιση της εφαρμογής των μέτρων .
Θεσμική κατοχύρωση των μέτρων και οργανωτικού σχήματος που θα διασφαλίζει τη λήψη αποφάσεων, την παρακολούθηση και τον συντονισμό των ενεργειών και άλλων σχετικών θεμάτων:
• Συγκρότηση Γνωμοδοτικής Επιτροπής για την παρακολούθηση της υλοποίησης της εφαρμογής των μέτρων, με συμμετοχή εκπροσώπων όλων των εμπλεκόμενων.
• Συγκρότηση Φορέα Διαχείρισης επενδύσεων και πώλησης νέων θέσεων εγκατάστασης βιομηχανικών μονάδων για την λειτουργία των προτεινόμενων ΒΙΟΠΑ, ΒΙΠΕ με συμμετοχή της Τοπικής Κοινωνίας
Παρακολούθηση μέσω Μητρώου Βιομηχανικών δραστηριοτήτων και μέτρων ελέγχου και παρακολούθησης της εφαρμογής του ολοκληρωμένου σχεδιασμού, μέσω και παρακολούθησης της ποιότητας των υδάτων.
Επαναλειτουργία και ενδυνάμωση του Γραφείου Επιθεωρητών Περιβάλλοντος Οινοφύτων, ΓΙΑ ΤΟΝ ΣΥΝΤΟΝΙΣΜΟ του όλου εγχειρήματος.
Μελέτη ολοκληρωμένης διαχείρισης της υδρολογικής λεκάνης περιοχής Οινοφύτων – Ασωπού στη βάση της εφαρμογής της οδηγίας 2000/60/ΕΚ για τα Νερά.
Ένταξη ειδικών εκπαιδευτικών και ερευνητικών ιδρυμάτων για μελέτες στην περιοχή και διαχείριση ειδικών καινοτόμων καθαρών τεχνολογιών αντιρρύπανσης – ενδεχόμενη ίδρυση Τεχνολογικού Πάρκου νέων αναπτυξιακών τομέων.
Σύνταξη και δημοσιοποίηση ετήσιας έκθεσης, από την Ειδική Γραμματεία Επιθεώρησης Περιβάλλοντος και Ενέργειας, σχετικά με την πορεία υλοποίησης του προγράμματος.
Η «τραγωδία» του Ασωπού είναι στο χέρι όλων μας να πάρει τέλος!
Το ΥΠΕΚΑ είναι αποφασισμένο να σταματήσει το μείζον αυτό περιβαλλοντικό έγκλημα και να ξαναδώσει ζωή και ελπίδα στην περιοχή, παρακαταθήκη για το μέλλον των νεότερων γενιών.
Σύμφωνα με σχέδιο της κυβέρνησης.
Την εξασφάλιση πόσιμου νερού για τους κατοίκους της περιοχής του Ασωπού δρομολογεί η κυβέρνηση. Συγκεκριμένα, το υπουργείο Περιβάλλοντος, Ενέργειας & Κλιματικής Αλλαγής θα ανακοινώσει, αμέσως μετά το Πάσχα, την υδροδότηση από την ΕΥΔΑΠ, με μηδενικό κόστος για την πολιτεία, της βεβαρημένης περιβαλλοντικά περιοχής του Ασωπού, για την εξασφάλιση πόσιμου νερού στους κατοίκους.
Σύμφωνα με σχετική δήλωση της ειδικής γραμματέως Επιθεώρησης Περιβάλλοντος & Ενέργειας Μ. Καραβασίλη, έχει εξασφαλιστεί στο Επιχειρησιακό Πρόγραμμα «Περιβάλλον και Αειφόρος Ανάπτυξη 2007-2013» μεγάλο κονδύλι για τα έργα αποκατάστασης της περιοχής, συμπεριλαμβανομένου του υδροφόρου ορίζοντα.
« Η ΕΥΔΑΠ αναλαμβάνει το έργο. Νερό υπάρχει και περνάει από την περιοχή. Έχουμε μεγάλες δυνατότητες και να εμπλουτίσουμε τον υδροφόρο ορίζοντα και να τροφοδοτήσουμε την άρδευση με καθαρό νερό ώστε να μπορέσουμε να κλείσουμε σταδιακά τις γεωτρήσεις και, κυρίως, να δώσουμε καθαρό νερό», είπε η κ. Καραβασίλη.
Παράλληλα, διευκρίνισε ότι αξιοποιούνται οι σημερινές δυνατότητες «χωρίς να εγκαταλείπουμε ούτε στιγμή την κατασκευή Κεντρικού Διυλιστηρίου Παροχής Νερού, που έχει αρχίσει να μελετά η ΕΥΔΑΠ», εγκατεστημένου στην περιοχή της Υλίκης, ικανού να υδροδοτήσει τη Θήβα και τα χωριά της, την Τανάγρα, το Σχηματάρι, τα Οινόφυτα, τον Ωρωπό και τα χωριά του, καθώς και την Αυλίδα, τη Χαλκίδα και την κεντρική Εύβοια.
«Ο Ασωπός αντιμετωπίστηκε ως οχετός και η πολιτεία ήταν απούσα», είπε η ειδική γραμματέας Επιθεώρησης Περιβάλλοντος & Ενέργειας και ανακοίνωσε ότι πολύ σύντομα η Κοινή Υπουργική Απόφαση του 1969, που όριζε τον Ασωπό ως αποδέκτη λυμάτων, αντικαθίσταται με καινούργια, η οποία θέτει ιδιαίτερα αυστηρά όρια για την όποια ουσία μπορεί να καταλήξει στον Ασωπό.
Με αυτόν τον τρόπο μπορεί να επιτευχθεί σημαντική απορρύπανση στο μεταβατικό διάστημα μέχρι την έναρξη της λειτουργίας της Κεντρικής Μονάδας Επεξεργασίας των Αποβλήτων, που προωθεί το ΥΠΕΚΑ.
Αναφερόμενη στα βήματα διασφάλισης της δημόσιας υγείας στην περιοχή, η κ. Καραβασίλη γνωστοποίησε ότι το ΥΠΕΚΑ εξετάζει, από κοινού με το υπουργείο Υγείας, το ενδεχόμενο σύστασης μιας σταθερής επιτροπής για τον έλεγχο των πορισμάτων προκαταρκτικής επιδημιολογικής έρευνας, που διενεργείται υπό την εποπτεία του δεύτερου, για τις επιπτώσεις της ρύπανσης στην υγεία των κατοίκων και εργαζομένων της περιοχής.
«Στην επιτροπή επιθυμούμε να συμμετάσχουν όλοι οι εμπλεκόμενοι και η τοπική κοινωνία, που αμφιβάλει για την αποτελεσματικότητά της και οι ιατρικοί σύλλογοι της περιοχής που έχουν εκφράσει αρκετά ερωτήματα», υπογράμμισε η κ. Καραβασίλη.
Η ΟΜΙΛΙΑ ΤΗΣ ΥΠΟΥΡΓΟΥ ΠΕΚΑ, ΚΑΣ ΤΙΝΑΣ ΜΠΙΡΜΠΙΛΗ ΣΤΑ ΟΙΝΟΦΥΤΑ, 8-02-10
Όλοι έχουμε χρέος και υποχρέωση να επαναφέρουμε το χαμόγελο στην ευρύτερη περιοχή του Ασωπού, τα παιδιά να έχουν πρόσβαση σε καθαρό νερό και σε ακίνδυνα τρόφιμα. Το κόστος της απορρύπανσης, υπό την εποπτεία και με τον συντονισμό της πολιτείας, θα αναλάβουν αυτοί που προκάλεσαν και εξακολουθούν να προκαλούν τη ρύπανση και δραστηριοποιούνται στην περιοχή.
Δεν χρειάζεται να αναφερθώ λεπτομερώς στην κατάσταση, την οποία παραλάβαμε. Την γνωρίζουν με ακρίβεια τα όργανα του Υπουργείου, τα όργανα της Αυτοδιοίκησης, η Τοπική Κοινωνία, Επιστημονικοί φορείς, ο Γενικός Επιθεωρητής Δημόσιας Διοίκησης και, βεβαίως, η κοινή γνώμη. Τέλος, την γνωρίζει, σε όλες τις πτυχές της, η ελληνική Δικαιοσύνη.
Εκείνο που έχει σημασία σήμερα, που έχουμε συγκεντρωθεί εδώ στα Οινόφυτα, είναι τα μέτρα που θα λάβουμε για να προστατεύσουμε την υγεία των κατοίκων και των εργαζομένων και να αντιμετωπίσουμε τη δραματική υποβάθμιση του περιβάλλοντος στην περιοχή, που έχει αναδειχθεί, από την πρώτη στιγμή, η βασική προτεραιότητα του Υπουργείου.
Και αυτό γιατί αναγνωρίζουμε ότι το οξύ και σύνθετο πρόβλημα της ρύπανσης της ευρύτερης περιοχής του Ασωπού και του υδροφόρου ορίζοντα από εξασθενές χρώμιο, άλλα βαρέα μέταλλα και ρυπαντικές ενώσεις, δυστυχώς επεκτάθηκε και επιδεινώθηκε, μετά από την ασυγχώρητη αδιαφορία που επιδείχθηκε τα τελευταία χρόνια από την Πολιτεία και ιδιαίτερα από το 2007 όταν για πρώτη φορά ανιχνεύθηκε εξασθενές χρώμιο στο πόσιμο νερό και στα υπόγεια νερά.
Το ζήτημα της αποκατάστασης της τεράστιας περιβαλλοντικής ζημιάς, που αποτελεί τελικό στόχο της προσπάθειάς μας, είναι σύνθετο και έχει πολλές πτυχές, που θέλουμε να αντιμετωπίσουμε και για το λόγο αυτό εργαζόμαστε συστηματικά εδώ και 3 μήνες, προκειμένου να εκπονήσουμε ένα ολοκληρωμένο πρόγραμμα, που θα εγγυάται την αποτελεσματική διαχείριση του περιβαλλοντικού κινδύνου και την διασφάλιση της δημόσιας υγείας με παράλληλη εφαρμογή – για πρώτη φορά – της νομοθεσίας για την περιβαλλοντική ευθύνη, σύμφωνα με την οποία ο ρυπαίνων υποχρεούται να πληρώσει το κόστος των μέτρων πρόληψης και αποκατάστασης της περιβαλλοντικής ζημιάς.
Το πρόγραμμα αυτό αποτελείται από μέτρα άμεσης εφαρμογής, αλλά και μέτρα μεσοπρόθεσμης και μακροπρόθεσμης απόδοσης.
Δεν υποσχόμαστε θαύματα για αύριο, αλλά πιστεύουμε ότι με την σημερινή πολιτική βούληση της κυβέρνησης και την ενεργό συμμετοχή όλων των εμπλεκόμενων, το πρόγραμμα αυτό θα μπορέσει να έχει σύντομα ορατά αποτελέσματα.
Με την προσπάθεια αυτή – που αφορά όλους μας – υλοποιούμε στην περιοχή σας στόχους της πράσινης – αειφόρου ανάπτυξης, μέσα από μέτρα, που μπορούν να υλοποιηθούν και σε άλλες περιοχές με αντίστοιχα προβλήματα, όπως η περιοχή της Μεσσάπιας στην Εύβοια.
Μια ανάπτυξη που δεν μπορεί να επιτευχθεί χωρίς τη συμμετοχή της Τοπικής Κοινωνίας στο σύνολό της, αλλά και της βιομηχανίας, που εν προκειμένω καλείται να παίξει πρωτόγνωρα πρωταγωνιστικό ρόλο στην προσπάθεια της αρμονικής συνύπαρξής της με το περιβάλλον.
Κύρια προϋπόθεση αποτελεί η θέσπιση ξεκάθαρων κανόνων, κατευθύνσεων και διαδικασιών, βάσει των οποίων θα ελέγχονται οι πηγές ρύπανσης και θα υποχρεωθεί να λειτουργήσει η βιομηχανία. Ο σαφής καθορισμός αρμοδιοτήτων μεταξύ υπηρεσιών και η συνεχής ενημέρωση των πολιτών και όλων των εμπλεκόμενων θα διευκολύνει την υλοποίηση του προγράμματος, χωρίς να δημιουργούνται «κενά», που αφήνουν πρόσφορο έδαφος σε πελατειακές σχέσεις με τις γνωστές συνέπειες.
Για την εκπόνηση και υλοποίηση του προγράμματος συνεργάστηκαν και θα συνεργάζονται στενά όλες οι συναρμόδιες Γραμματείες του ΥΠΕΚΑ με τις νομαρχιακές και περιφερειακές υπηρεσίες, τους ΟΤΑ και την Κοινωνία των Πολιτών.
Ο συνεχής έλεγχος και η παρακολούθηση των πηγών ρύπανσης, της ποιότητας των υδάτινων πόρων, της ποιότητας του εδάφους και της ασφάλειας της τροφικής αλυσίδας στην περιοχή, με τη δραστηριοποίηση και του Γραφείου Επιθεωρητών Περιβάλλοντος Οινοφύτων διασφαλίζουν την αποτελεσματικότητα του προγράμματος.
Ήδη διενεργούνται συστηματικοί έλεγχοι και επανέλεγχοι βιομηχανικών δραστηριοτήτων από Κλιμάκια Επιθεωρητών Περιβάλλοντος της ΕΥΕΠ με σκοπό τον καθορισμό αυστηρού χρονοδιαγράμματος ΣΥΜΜΟΡΦΩΣΗΣ, σε συνεργασία με τη βιομηχανία, κυρίως ως προς τη λήψη μέτρων που συμβάλλουν στην ελαχιστοποίηση του απορριπτόμενου ρυπαντικού φορτίου.
Η σημερινή μας παρουσία στα Οινόφυτα σηματοδοτεί την έναρξη μιας σημαντικής περιόδου αγώνων και προσπαθειών, που οφείλουμε σε όλους τους κατοίκους αυτής της περιοχής και ιδιαίτερα σε αυτούς που ανέδειξαν το πρόβλημα πιέζοντας την Πολιτεία να αναλάβει δράση.
Επιθυμώ να συγχαρώ ιδιαίτερα τον Παπα Γιάννη Οικονομίδη, τον οποίο πρόσφατα βράβευσε η Ακαδημία Αθηνών για το έργο του, που αποτελεί φωτεινό παράδειγμα ακτιβισμού και σύμβολο για τη σωτηρία του Ασωπού.
ΔΙΑΧΕΙΡΙΣΗ ΤΗΣ ΠΕΡΙΒΑΛΛΟΝΤΙΚΗΣ ΚΡΙΣΗΣ  ΣΤΟΝ ΑΣΩΠΟ
ΤΟ ΠΡΟΓΡΑΜΜΑ
Το πρόγραμμά μας για τη διαχείριση της περιβαλλοντικής κρίσης συμπεριλαμβάνει σειρά μέτρων, που έχουν άμεσα, μεσοπρόθεσμα και μακροπρόθεσμα αποτελέσματα και αφορά το σύνολο της λεκάνης απορροής του ποταμού Ασωπού.
Εξυπηρετεί τους παρακάτω βασικούς στρατηγικούς στόχους:
Διασφάλιση της δημόσιας υγείας
Χωρική οργάνωση της άτυπης, έως σήμερα, βιομηχανικής περιοχής Οινοφύτων – Σχηματαρίου
Διασφάλιση της εφαρμογής των μέτρων.
Το πρόγραμμα ανταποκρίνεται σε πάγια αιτήματα της Τοπικής Κοινωνίας στην περιοχή, καθώς και της βιομηχανίας και διαμορφώθηκε μετά από στενή, συστηματική συνεργασία με όλους τους εμπλεκόμενους φορείς.
Α. ΜΕΤΡΑ ΠΡΩΤΗΣ ΠΡΟΤΕΡΑΙΟΤΗΤΑΣ
Άμεση πρόσβαση του τοπικού πληθυσμού σε καθαρό πόσιμο νερό
Έχουν ήδη ολοκληρωθεί ή βρίσκονται σε στάδιο ολοκλήρωσης τα έργα επεξεργασίας και διανομής πόσιμου νερού από την Υλίκη και το Μόρνο, στο Σχηματάρι, στα Οινόφυτα, στην Αυλίδα και στη Θήβα. Σε συνεργασία με την ΕΥΔΑΠ θα παρασχεθεί η αναγκαία τεχνική βοήθεια και τεχνογνωσία για την επέκταση των δικτύων με στόχο την κάλυψη μεμονωμένων περιοχών ή οικισμών, την αποτελεσματική λειτουργία των έργων και τον έλεγχο της ποιότητας του παραγόμενου νερού.
Διακρίβωση της κατάστασης της υγείας του πληθυσμού από κρατικό φορέα και λήψη μέτρων πρόληψης
Περιορισμός και εξάλειψη της ρύπανσης
Εκσυγχρονίζεται η Υγειονομική Διάταξη Ε1β/221 του 1965 με βάση την οποία είχαν αδειοδοτηθεί και οι βιομηχανίες της περιοχής όσον αφορά τη διάθεση των υγρών τους αποβλήτων στον Ασωπό, υπό το φως των νεώτερων δεδομένων και την ισχύουσα περιβαλλοντική νομοθεσία. Ήδη βρίσκεται υπό επεξεργασία, από ειδική επιτροπή του ΥΠΕΚΑ, η διαμόρφωση ενός σύγχρονου κανονισμού περί επεξεργασίας, διάθεσης και επαναχρησιμοποίησης υγρών αποβλήτων, σε αντικατάσταση της ξεπερασμένης πλέον Υγειονομικής Διάταξης.
Καταργείται η αναχρονιστική Κοινή Υπουργική Απόφαση Γ1/1806 του 1969 «Περί προγραμματισμού χρήσεων υδάτων ποταμού Ασωπού κ.λ.π.», που καθιερώνει τον Ασωπό ως αποδέκτη επεξεργασμένων βιομηχανικών αποβλήτων.
Καθορίζονται αυστηρά όρια ποιότητας των υδάτων του Ασωπού και αντίστοιχα όρια εκπομπής από τις βιομηχανίες.
Καταργείται η Κοινή Νομαρχιακή Απόφαση των Νομαρχών Αν. Αττικής, Βοιωτίας και Φθιώτιδας 19640 του 1979 με την οποία ο Ασωπός ορίζεται ως αγωγός διάθεσης των βιομηχανικών αποβλήτων στον Ευβοϊκό. Ο Ασωπός ορίζεται πλέον ως υδάτινο σώμα για το οποίο θα πρέπει να επιτευχθεί η καλή οικολογική και χημική κατάσταση σύμφωνα με τις επιταγές της Οδηγίας 2000/60/ΕΚ για τα νερά. Για το σκοπό αυτό θεσπίζονται νέα αυστηρά όρια τόσο για τον αποδέκτη (Ασωπό) όσο και για τις εκπομπές από τις βιομηχανίες, τα οποία ήδη επεξεργάζεται ομάδα της ΚΥΥ, υπό τον συντονισμό του Ειδικού Γραμματέα της κ. Α. Ανδρεαδάκη. Υποχρέωση κάθε βιομηχανίας θα είναι η εφαρμογή όλων εκείνων των μέτρων και πρακτικών που θα εξασφαλίζουν τη συμμόρφωση με τα νέα αυστηρά όρια.
Δρομολογείται η εκπόνηση ολοκληρωμένου διαχειριστικού σχεδίου της λεκάνης απορροής του Ασωπού στη βάση της εφαρμογής της οδηγίας 2000/60/ΕΚ για τα Νερά στο Υδατικό Διαμέρισμα της Στερεάς Ελλάδας.
Αναθεωρούνται, εντός του 2010, οι όροι αδειοδότησης (περιβαλλοντικοί όροι) των βιομηχανιών της ευρύτερης περιοχής του Ασωπού, κατά προτεραιότητα σε βιομηχανικές δραστηριότητες των οποίων έχουν λήξει οι περιβαλλοντικοί όροι.
Οι περιβαλλοντικοί όροι των βιομηχανικών μονάδων της περιοχής θα εναρμονιστούν με την κοινοτική και εθνική νομοθεσία περί επικινδύνων αποβλήτων (ΚΥΑ 13588/725/2006) και τις επιταγές της Οδηγίας 2000/60/ΕΚ.
Η βιομηχανία υποχρεούται να δηλώνει περιοδικά την παραγωγή επικινδύνων αποβλήτων, στα εργοστάσια και τις επιχειρήσεις, ενώ ελέγχεται παράλληλα η ανεξέλεγκτη διακίνηση επικίνδυνων αποβλήτων. Συμπεριλαμβάνονται στους ελέγχους των Επιθεωρητών Περιβάλλοντος και οι εκθέσεις παραγωγού αποβλήτων από εταιρίες με ρυπαντικό δυναμικό, ώστε να διαφαίνεται εάν αποκρύβονται ποσότητες αποβλήτων οι οποίες πολύ πιθανόν να μην υφίστανται κατάλληλη διαχείριση.
Αυστηροί έλεγχοι των βιομηχανικών δραστηριοτήτων από Επιθεωρητές Περιβάλλοντος της ΕΥΕΠ, ενισχυμένα με Επιθεωρητές Εργασίας και Υγείας.
Θεσπίζεται αξιόπιστη μεθοδολογία για τον καταλογισμό του ύψους των επιβαλλόμενων προστίμων που θα ισχύει για όλες τις αρμόδιες ελεγκτικές υπηρεσίες. Θα λαμβάνει υπόψη την προσβολή του περιβάλλοντος, σύμφωνα με το άρθρο 30 του Ν. 1650/86 και ειδικότερα τη σοβαρότητα της παράβασης, τη συχνότητα, την υποτροπή, το ύψος υπέρβασης των ορίων εκπομπής, κλπ., ανάλογα με την παραγωγική διαδικασία κάθε δραστηριότητας.
Εξασφαλίζεται η ισονομία, δηλαδή ο έλεγχος όλων των δραστηριοτήτων με τα ίδια κριτήρια και τις ίδιες διατάξεις, καθώς και η ισότιμη μεταχείριση όλων των ελεγχόμενων.
Εξασφαλίζεται η διαφάνεια και η ενημέρωση των πολιτών σχετικά με τα αποτελέσματα των ελέγχων και της εφαρμογής του προγράμματος.
Β. ΜΕΣΟΠΡΟΘΕΣΜΑ ΚΑΙ ΜΑΚΡΟΠΡΟΘΕΣΜΑ ΜΕΤΡΑ
Χωρική οργάνωση της άτυπης, έως σήμερα, βιομηχανικής περιοχής Οινοφύτων – Σχηματαρίου και η ανάδειξη και προστασία του Ασωπού ποταμού.
Οργανώνεται και εξυγιαίνεται η άναρχη βιομηχανική περιοχή Οινοφύτων, σύμφωνα με τις κατευθύνσεις του Ειδικού Χωροταξικού Σχεδίου για την Βιομηχανία, (περίπου 39.000 στρεμμάτων, όπου με την χαοτική χωροθέτηση και ρυμοτομία, αχρηστεύονται εγκλωβισμένα 19000 στρέμματα, χωρίς πρόσβαση σε δρόμο και χωρίς ζήτηση), μέσω διαχειριστικών σχεδίων χρήσεων γης (ΖΟΕ) ή/και Γενικών Πολεοδομικών Σχεδίων και καθορισμού ΒΙΟΠΑ-ΒΙΠΕ (γίνεται σχετική επεξεργασία από ομάδα υπό τον συντονισμό της Γ.Γ. Χωροταξίας και Ανάπλασης Αστικών Περιοχών).
Εξετάζεται η κατασκευή Κεντρικής Μονάδας Επεξεργασίας των προεπεξεργασμένων υγρών αποβλήτων των βιομηχανιών, με αξιοποίηση και των πορισμάτων της σχετικής μελέτης του ΕΜΠ. Η Μονάδα αυτή θα δρα συμπληρωματικά με τις μονάδες επεξεργασίας των επί μέρους βιομηχανιών.
Οριοθετείται ο Ασωπός. Θα γίνει χαρτογράφηση και οριοθέτηση τμημάτων του ποταμού Ασωπού με σκοπό την ανάδειξη και προστασία του, μέσω και μέτρων καθαρισμού του ποταμού, βασικών παραπόταμων αυτού και των παρόχθιων πρανών- όχθεων με σκοπό τη διαμόρφωσή τους.
Καθαρίζεται ο Ασωπός. Για την αποκατάσταση του Ασωπού, θα αξιολογηθεί η πιθανότητα αποκατάστασης του πυθμένα αφού εκτιμάται ότι υπάρχουν μεγάλες ποσότητες ρυπασμένων ιζημάτων τα οποία θα επιβαρύνουν το νερό και θα είναι δύσκολη η ανάκαμψη ζωής ακόμα και αν όλο το νερό που διατίθεται στον Ασωπό γίνει καθαρό.
Αποκαθίστανται – σταδιακά – οι εκτάσεις που έχουν ρυπανθεί: θα επιχειρηθεί σταδιακή αποκατάσταση της περιβαλλοντικής ζημιάς, πρώτα των επιφανειακών υδάτων και του εδάφους, κυρίως κοντά στις περιοχές κατοικίας και αγροτικής γης και θα διερευνηθούν οι δυνατότητες σταδιακής αποκατάστασης και των ρυπασμένων υπόγειων υδάτων. Δεδομένου ότι το πρόβλημα καταρχήν αφορά όλο τον υδροφόρο ορίζοντα στην περιοχή του Ασωπού, η πρώτη δράση θα αφορά στην ορθή αξιολόγηση της κατάστασης του υδροφόρου ορίζοντα, με ανάπτυξη δικτύου γεωτρήσεων παρακολούθησης σε διάφορα βάθη, έτσι ώστε να εντοπισθούν ή έκταση και οι πηγές ρύπανσης (θαμμένα απόβλητα, απορροφητικοί βόθροι ή γεωτρήσεις για διάθεση επικίνδυνων ουσιών, διάχυτες πηγές ρύπανσης κλπ.). Ειδικότερα η διερεύνηση θα περιλαμβάνει:
εκτίμηση της έκτασης της ρυπασμένης περιοχής,
προσδιορισμό των επί μέρους ρύπων, της προέλευσής τους και της συνεργιστικής δράσης τους
προτάσεις για τη σταδιακή απορρύπανση της περιοχής.
Διασφάλιση της εφαρμογής των μέτρων
Θεσμική κατοχύρωση των μέτρων και οργανωτικού σχήματος που θα διασφαλίζει τη λήψη αποφάσεων, την παρακολούθηση και τον συντονισμό των ενεργειών και άλλων σχετικών θεμάτων:
Συγκρότηση Γνωμοδοτικής Επιτροπής για την παρακολούθηση της υλοποίησης της εφαρμογής των μέτρων, με συμμετοχή εκπροσώπων όλων των εμπλεκόμενων.
Συγκρότηση Φορέα Διαχείρισης επενδύσεων και πώλησης νέων θέσεων εγκατάστασης βιομηχανικών μονάδων για την λειτουργία των προτεινόμενων ΒΙΟΠΑ, ΒΙΠΕ με συμμετοχή της Τοπικής Κοινωνίας
Παρακολούθηση μέσω Μητρώου Βιομηχανικών δραστηριοτήτων και μέτρων ελέγχου και παρακολούθησης της εφαρμογής του ολοκληρωμένου σχεδιασμού, μέσω και παρακολούθησης της ποιότητας των υδάτων.
Επαναλειτουργία του Γραφείου Επιθεωρητών Περιβάλλοντος Οινοφύτων, ΓΙΑ ΤΟΝ ΣΥΝΤΟΝΙΣΜΟ του όλου εγχειρήματος.
Ένταξη ειδικών εκπαιδευτικών και ερευνητικών ιδρυμάτων για μελέτες στην περιοχή και προώθηση ειδικών καινοτόμων καθαρών τεχνολογιών αντιρρύπανσης – εξετάζεται το ενδεχόμενο ίδρυσης Τεχνολογικού Πάρκου νέων αναπτυξιακών τομέων.
Σύνταξη και δημοσιοποίηση ετήσιας έκθεσης, από την Ειδική Γραμματεία Επιθεώρησης Περιβάλλοντος και Ενέργειας, σχετικά με την πορεία υλοποίησης του προγράμματος.
Σε τακτά χρονικά διαστήματα θα σας ενημερώνουμε σχετικά με την έναρξη εφαρμογής των μέτρων του συνολικού προγράμματος, τον χρονικό ορίζοντα υλοποίησης κάθε μέτρου, το συνεπαγόμενο οικονομικό κόστος, τις πηγές χρηματοδότησης καθώς και την αποτελεσματικότητά τους.
Η «τραγωδία» του Ασωπού είναι στο χέρι όλων μας να πάρει τέλος!
Το ΥΠΕΚΑ είναι αποφασισμένο να σταματήσει το μείζον αυτό περιβαλλοντικό έγκλημα και να ξαναδώσει ζωή και ελπίδα στην περιοχή, παρακαταθήκη για το παρόν και το μέλλον των νεότερων γενιών.
Κοντά στην ανακάλυψη μαφιόζικου κυκλώματος που διακινεί επικίνδυνα τοξικά απόβλητα βιομηχανιών της Βοιωτίας και τα εναποθέτει ανεξέλεγκτα σε άλλες περιοχές, βρίσκεται το υπουργείο Περιβάλλοντος που διεξάγει έρευνες σε συνεργασία με το υπουργείο Προστασίας του Πολίτη και την Ελληνική Αστυνομία [ Η" 12/12 ]
του ΚΑΣΣΙΑΝΟΥ ΤΖΕΛΗ
Διαστάσεις μαφιόζικου εγκλήματος παίρνει η υπόθεση του Aσωπού. Όπως αποκαλύπτει, στην «H», η ειδική γραμματέας Eπιθεωρητών Περιβάλλοντος κ. Mαργαρίτα Kαραβασίλη, το υπουργείο Περιβάλλοντος σε συνεργασία με το υπουργείο Προστασίας του Πολίτη και την αστυνομία βρίσκονται στα ίχνη κυκλώματος παράνομης διακίνησης και διάθεσης τοξικών αποβλήτων που δρα στην Eλλάδα.
Σύμφωνα με πηγές της EΛ.AΣ., η αστυνομία εξετάζει το ενδεχόμενο στο κύκλωμα να παίρνουν μέρος και εταιρείες που δραστηριοποιούνται στην περιοχή του Aσωπού και οι οποίες έχουν εντοπιστεί από τους επιθεωρητές περιβάλλοντος να παραβαίνουν τη νομοθεσία για τη διαχείριση των τοξικών αποβλήτων και να έχουν τιμωρηθεί με χρηματικά πρόστιμα.
Eπιπλέον, φαίνεται να υπάρχουν ενδείξεις για τη συμμετοχή στο κύκλωμα και της ιταλικής μαφίας. Όπως αναφέρουν οι ίδιες πηγές, η διακίνηση γίνεται με φορτηγά που παραλαμβάνουν τοξικά απόβλητα από διάφορες βιομηχανικές μονάδες και έπειτα τα εναποθέτουν ανεξέλεγκτα σε διάφορες περιοχές της χώρας. Mια από αυτές τις περιοχές φαίνεται να είναι και ο δήμος Mεσσαπίας της Eύβοιας, όπου -όπως έχει γράψει παλιότερα η «H»- εντοπίστηκαν λάκκοι με τοξικά απόβλητα (συγκεκριμένα στην περιοχή του χωριού Kοντοδεσπότη).
Σύμφωνα, μάλιστα, με μετρήσεις του Γενικού Xημείου του Kράτος, που έγιναν για λογαριασμό της νομαρχίας Eυβοίας, εντοπίστηκαν υψηλές συγκεντρώσεις μαγγανίου, μολύβδου, νικελίου, σιδήρου, χαλκού, χρωμίου, ψευδαργύρου, χρωμίου, κυανιούχων κ.α. Mέταλλα που δεν έχουν καμία σχέση με τα ελαιοτριβεία που υπάρχουν στην ευρύτερη περιοχή, άλλα είναι φανερό ό,τι αφορούν σε βιομηχανικά απόβλητα τα οποία έχουν μεταφερθεί εκεί.
Ενα φορτηγό με τοξικά
Eπιπλέον, πριν από περίπου ένα μήνα οι επιθεωρητές περιβάλλοντος εντόπισαν στην περιοχή του Aσπροπύργου ένα φορτηγό με τοξικά απόβλητα που προέρχονταν από βιομηχανική μονάδα στη Θήβα.
Πρόκειται για ένα σύνθετο οικονομικό και οικολογικό έγκλημα. Tο οικονομικό κέρδος των εμπλεκομένων στο κύκλωμα είναι τεράστιο, ενώ ανυπολόγιστη είναι η ζημιά από τη διασπορά της τοξικής ρύπανσης σε διάφορες περιοχές της χώρας. H ανεξέλεγκτη εναπόθεση των τοξικών αποβλήτων είναι δεδομένο ότι απειλεί άμεσα τη δημόσια υγεία.
Eξάλλου, με ιδιαίτερο ενδιαφέρον αναμένεται η τελική απόφαση του ΣτE που αναμένεται περί τον Φεβρουάριο στην προσφυγή που κατέθεσε το Iνστιτούτο Tοπικής Aειφόρου Aνάπτυξης και Πολιτισμού (ITAΠ) και ο σύλλογος «Πολίτες για την αειφορία», ζητώντας την ακύρωση των αποφάσεων της Nομαρχιακής Aυτοδιοίκησης Bοιωτίας με τις οποίες απορρίφθηκαν οι αιτήσεις τους για την ανάκληση των αδειών πέντε βιομηχανιών στον Aσωπό.
Πρόκειται για τις εταιρείες EΠAΛME, E.A.B., MAΪΛΛHΣ, EUROPA PROFIL AΛOYMINIO και ALUMINCO, για τις οποίες η σύμβουλος επικρατείας Kατερίνα Σακελλαροπούλου στο E΄ Tμήμα του ΣτE ζήτησε την ανάκληση των αδειών λειτουργίας τους.
Μέσα στο επόμενο διάστημα θα κατατεθεί ανάλογη προσφυγή που θα αφορά άλλες τρεις εταιρείες του ομίλου BIOXAΛKO (XAΛKOP, ETEM και EΛBAΛ). Nα σημειωθεί ότι σε εξαιρετικά σπάνιες περιπτώσεις η οριστική απόφαση του ΣτE ήταν διαφορετική από την αρχική εισήγηση. Πρόκειται για εταιρείες μεταξύ των οποίων κάποιες έχουν τιμωρηθεί πάνω από μία φορά για διάφορες παραβάσεις της περιβαλλοντικής νομοθεσίας.
Tην ίδια στιγμή επικρατεί αναβρασμός στη νομαρχία Bοιωτίας, όπου κλιμάκιο των επιθεωρητών δημόσιας διοίκησης ξεσκονίζει όλους τους φακέλους και ελέγχει τις αδειοδοτήσεις όλων των επιχειρήσεων, με το ITAΠ να καταγγέλλει ότι η νομαρχιακή αυτοδιοίκηση δίνει χωρίς όρους και προϋποθέσεις άδειες στις εταιρείες χωρίς να προβαίνει σε ελέγχους και παραβαίνοντας τη νομοθεσία. Παράλληλα, στο υπουργείο Περιβάλλοντος, σύμφωνα με πληροφορίες, ξεκίνησε ήδη η «παρέλαση» εκπροσώπων και στελεχών πολλών εταιρειών που έχουν τιμωρηθεί στο παρελθόν με πρόστιμο ζητώντας την «τακτοποίηση» των υποθέσεών τους.
Στόχος η συμμόρφωση
H κ. Kαραβασίλη αναφέρει, στην «H», ότι στόχος του υπουργείου δεν είναι να κλείσουν οι μονάδες και να χάσουν τις δουλειές οι εργαζόμενοι, άλλα να υπάρξει συμμόρφωση, να σταματήσει η ρύπανση και να αποκατασταθεί η ζημιά. Mια ζημιά που δεν αφορά μόνο στους πολίτες των γύρω περιοχών που για χρόνια πίνουν τοξικό νερό αλλά όλη την Eλλάδα, αφού έχει μολυνθεί ο ευρύτερος υδροφόρος ορίζοντας μιας περιοχής που παράγει λαχανικά (κυρίως πατάτες και καρότα) με εξασθενές χρώμιο και άλλα τοξικά που φτάνουν στα τραπέζια όλων των ελληνικών οικογενειών.
Eπιπλέον, στην περιοχή εμφιαλώνονται αναψυκτικά με νερό από τον Aσωπό, μολυσμένο δηλαδή με εξασθενές χρώμιο, το οποίο και σε ελάχιστη ποσότητα είναι άκρως επικίνδυνο για την υγεία. Aν όντως διαπιστωθεί ότι γίνεται διασπορά της ρύπανσης μέσα από το προαναφερόμενο κύκλωμα τότε το έγκλημα παίρνει ασύλληπτες διαστάσεις.
H Eιδική Γραμματεία του υπουργείου Περιβάλλοντος μέσα στις επόμενες ημέρες θα θέσει συγκεκριμένους όρους και χρονοδιαγράμματα για τη συμμόρφωση όλων των ρυπαντών. «Aν δεν συμμορφωθούν τότε θα πέσουν λουκέτα», αναφέρει χαρακτηριστικά η κ. Kαραβασίλη, προσθέτοντας: «Θα σεβαστούμε την όποια απόφαση του ΣτE», και η οποία είναι πολύ πιθανό να επιβάλει λουκέτα πριν καν εκπνεύσει η προθεσμία που θα δώσει η κυβέρνηση.
Με ιδιαίτερο ενδιαφέρον αναμένεται η τελική απόφαση του ΣτE που αναμένεται περί τον Φεβρουάριο στην προσφυγή που κατέθεσε το ITAΠ και ο σύλλογος «Πολίτες για την αειφορία», ζητώντας την ακύρωση των αποφάσεων της Nομαρχιακής Aυτοδιοίκησης Bοιωτίας με τις οποίες απορρίφθηκαν οι αιτήσεις τους για την ανάκληση των αδειών πέντε βιομηχανιών στον Aσωπό.
«Ξέπλυμα» βιομηχανικών αποβλήτων
Της Λινας Γιανναρου
Ισως ήταν το πιο ανατριχιαστικό σημείο του βιβλίου «Γόμορρα»: πλοκάμια της Καμόρα (η μαφία που δρα στη νότια Ιταλία – στα ιταλικά η λέξη ηχεί σαν τη βιβλική πόλη) αναλάμβαναν να «επεξεργαστούν» τα τοξικά απόβλητα βιομηχανιών της βόρειας χώρας, θάβοντάς τα σε χωράφια του φτωχού Νότου. Το δηλητήριο πότιζε το χώμα, τα κηπευτικά, το νερό, σκότωνε τους κατοίκους.
Τα «δικά μας» Γόμορρα βρίσκονται στην Εύβοια, τη Βοιωτία, την Αττική. Οπως προέκυψε από έρευνα των Επιθεωρητών Περιβάλλοντος, στις παραπάνω περιοχές «αλωνίζει» κύκλωμα παράνομης διακίνησης υγρών και στερεών αποβλήτων. Στο σκάνδαλο εμπλέκονται μεγάλες βιομηχανίες της χώρας (ορισμένες από την περιοχή του Ασωπού), οι οποίες, υπό τον φόβο νέων προστίμων για παράνομη διάθεση αποβλήτων στο ποτάμι, ξεκίνησαν συνεργασία με το παράνομο κύκλωμα «ξεπλύματος τοξικών αποβλήτων». Συγκεκριμένα, εταιρεία συλλέγει τα απόβλητα των βιομηχανιών, δήθεν για να τα επεξεργαστεί. Αντ’ αυτού, τα διοχετεύει σε ανοιχτά λατομεία, σε ποτάμια, ρυάκια, ακόμα και μέσα σε δάση. Δεν είναι τυχαίο ότι το κουβάρι των αποκαλύψεων ξεκίνησε από τον εντοπισμό τέτοιων τοξικών λιμνών στα Οινόφυτα, τη Μεσσαπία, τα Μέγαρα και αλλού. Την ίδια ώρα, μέρος των αποβλήτων τυγχάνει υποτυπώδους επεξεργασίας και διατίθενται ως λιπάσματα, επιχωματώσεις κ.ά.
«Να πού κρύβονταν οι περίπου 660.000 τόνοι τοξικών αποβλήτων που παράγονταν στη χώρα, αλλά ουδείς γνώριζε πού κατέληγαν», αναφέρει χαρακτηριστικά στην «Κ» στέλεχος του υπ. Περιβάλλοντος. Σε κάθε περίπτωση, ο φάκελος της υπόθεσης σύντομα θα προωθηθεί στο υπ. Προστασίας του Πολίτη. «Η αστυνομία έχει πολλή δουλειά», λέει η ίδια πηγή.
Την ίδια ώρα, εξαπίνης κατέλαβε την κοινωνία των Οινοφύτων η εγκατάσταση παρατηρητηρίου περιβαλλοντικής και εργασιακής υγείας στην περιοχή και ειδικότερα στο Κέντρο Εκκλησιαστικής Διακονίας Οινοφύτων. Το πρόγραμμα υλοποιείται από το Μη Κερδοσκοπικό Οργανισμό Prolepsis του οποίου ηγείται η καθηγήτρια της Ιατρικής Σχολής του Πανεπιστημίου Αθηνών, κ. Αθηνά Λινού, ενώ χρηματοδοτείται από το Κέντρο Ελέγχου και Πρόληψης Νοσημάτων του υπουργείου Υγείας. Οπως λέει στην «Κ» η κ. Λινού, αρχικά θα καταγραφούν τα προβλήματα υγείας των δημοτών των Οινοφύτων και έπειτα όλων των κατοίκων και εργαζομένων στην περιοχή, θα ακολουθήσει η εξέταση των παιδιών για χρόνια νοσήματα και στη συνέχεια θα ληφθούν δείγματα που θα σταλούν στο Πανεπιστήμιο Χάρβαρντ για να ανιχνευθεί η ύπαρξη βαρέων μετάλλων στον οργανισμό. «Θα τα αποστείλουμε στο εξωτερικό, γιατί στην Ελλάδα δεν υπάρχουν πολλοί ειδικοί που μελετούν την επίδραση του ρυπασμένου νερού στον οργανισμό», τονίζει. «Καταρχήν θετικό» στην πρωτοβουλία αυτή δηλώνει το υπουργείο Περιβάλλοντος.
ΠΡΟΤΑΣΕΙΣ ΑΝΤΙΜΕΤΩΠΙΣΗΣ ΤΟΥ ΠΡΟΒΛΗΜΑΤΟΣ
Μόλις ενημερώθηκαμε σχετικά με την ολοκλήρωση μελέτης, με θέμα την ανάδειξη και διαμόρφωση τελικής πρότασης επίλυσης του προβλήματος της σοβαρής ρύπανσης του ποταμού Ασωπού από υγρά τοξικά απόβλητα , από τον φίλο και συναγωνιστή Γιάννη Ζαμπετάκη, που τον ευχαριστούμε!
Η εν λόγω Ομάδα Εργασίας δημιουργήθηκε, μετά από πρόταση της Μόνιμης Επιτροπής Περιβάλλοντος και Αειφόρου Ανάπτυξης του ΤΕΕ (Πρακτικό ΜΕΠΑΑ Νο. 22, της 16ης Μαΐου 2007), την οποία αποδέχθηκε η Διοικούσα Επιτροπή του ΤΕΕ και ανέθεσε την σχετική μελέτη με την απόφαση Α7/Σ42/2008. 
Πρόκειται για την πρώτη εμπεριστατωμένη μελέτη για το πρόβλημα, όπου παρουσιάζονται πολλές πτυχές, αλλά και υπάρχουσες επιστημονικές μελέτες και αναλύσεις και η οποία καταλήγει σε σειρά διαπιστώσεων και σημαντικών προτάσεων.
Αναρωτιόμαστε βεβαίως γιατί το ΤΕΕ δεν δημοσιοποίησε αυτή την τόσο σημαντική μελέτη, αμέσως μετά την ολοκλήρωσή της και ΑΝ την παρέδωσε - ως όφειλε - στις αρμόδιες Υπηρεσίες αλλά και τους ενδιαφερόμενους φορείς!!!
Μας κάνει ιδιαίτερη εντύπωση γιατί δεν γίνεται καμμία αναφορά στο ρόλο των υφιστάμενων Μηχανισμών Ελέγχου και κυρίως της ΕΥΕΠ (θετικό ή αρνητικό) σε ενδεχόμενες παραλείψεις ή αστοχίες της διοίκησης, καθώς και στο ρόλο των κοινωνικών κα;ι άλλων φορέων που ανέδειξαν το ρπόβλημα και που για χρόνια φώναζαν και ζητούσαν βοήθεια, έχοντας αντιληφθεί το μείζον αυτό περιβαλλοντικό πρόβλημα, που πολλά χρόνια μετά έρχεται να επιβεβαιώσει - ευτυχώς - η σημαντική αυτή μελέτη της Ομάδας Εργασίας του ΤΕΕ...
Και τέλος, γιατί το ΤΕΕ δεν έχει ακόμη εκδώσει σχετική ανακοίνωση;;;
Ωστόσο, παραθέτουμε μερικά από τα συμπεράσματα:
Σύμφωνα με την εθνική νομοθεσία το πόσιμο νερό αποτελεί δημόσιο αγαθό μη
υπαγόμενο στους κανόνες της αγοράς που διέπεται από τους νόμους της
υγειονομικής μηχανικής (ΥΑ ΔΥ Γ2/38295/07), ενώ η παροχή του νερού σε
όλους τους πολίτες της επικράτειας αποτελεί υποχρέωση της Πολιτείας.
Επιπροσθέτως, στο προοίμιο της Οδηγίας 2000/60 ορίζεται ότι: «Το ύδωρ δεν είναι εμπορικό προϊόν όπως όλα τα άλλα, αλλά αποτελεί κληρονομιά που πρέπει να προστατεύεται και να τυγχάνει της κατάλληλης μεταχείρισης».
Ο ρόλος του Ασωπού ποταμού στην αναπλήρωση των υπόγειων υδροφόρων σχηματισμών της περιοχής, που αποτελούν πηγή αρδευτικού και πόσιμου νερού είναι καθοριστικός, γεγονός που επιτάσσει την άμεση και ολοκληρωμένη διαχείριση της ποιότητας των νερών του . Η προσπάθεια αυτή πρέπει να επικεντρωθεί στον έλεγχο των σημειακών και των διάχυτων πηγών ρύπανσης.
Ο Ασωπός ποταμός τροφοδοτείται κυρίως από τα νερά των βροχοπτώσεων, ενώ μικρή ποσότητα νερού προέρχεται από αναβλύσεις. Από παλαιότερες μελέτες και μακροσκοπικές παρατηρήσεις της περιοχής, παρατηρούνται απότομες μεταβολές στην παροχή του ποταμού κατά τη διάρκεια του υδρολογικού έτους. Σε όλο το μήκος της διαδρομής του ο Ασωπός ποταμός λειτουργεί ως αποστραγγιστικό δίκτυο με απώλειες υδατικού φορτίου που μπορεί να υπερβαίνουν το 60% της παροχής ή και να είναι ολικές, όπως συχνά παρατηρείται στις περιόδους χαμηλών παροχών του ποταμού.
Στην περιοχή Οινοφύτων Σχηματαρίου εντοπίζεται η συγκέντρωση σημαντικού αριθμού και μεγέθους βιομηχανικών μονάδων. Μέχρι σήμερα δεν εφαρμόστηκε οργανωμένο σχέδιο για τη δημιουργία των απαραίτητων υποδομών, που είναι αναγκαίες τόσο για την οικονομική λειτουργία των μονάδων, αλλά κυρίως για την προστασία του περιβάλλοντος, όπως η κατασκευή οδικού δικτύου, η χωροταξική οργάνωση της περιοχής, η κατασκευή αποχετευτικού δικτύου και μονάδων επεξεργασίας λυμάτων . Η κατάσταση αυτή συνδέεται ευθέως με την υποβάθμιση του περιβάλλοντος και τη ρύπανση των φυσικών αποδεκτών της περιοχής, αλλά και τη βιωσιμότητα των ίδιων των επιχειρήσεων.
Η περιοχή Οινοφύτων – Σχηματαρίου Βοιωτίας αποτελεί το σημαντικότερο παράδειγμα περιφερειακής δραστηριότητας του Νομού Αττικής, τόσο από οικονομικής, όσο και από κοινωνικής και περιβαλλοντικής πλευράς. Η βιώσιμη ανάπτυξη της περιοχής εν τούτοις δεν αποτελεί σε κανένα σημείο, έστω και ακροθιγώς, αντικείμενο εξέτασης από το Ν/Σ του Ρυθμιστικού Σχεδίου Αθήνας και Αττικής.
Η επικινδυνότητα του εξασθενούς χρωμίου (CrVI) στο νερό είναι εξαιρετικά υψηλή  .
Αυτό αποδεικνύεται από σειρά πρόσφατων μελετών και ερευνών επιστημόνων και επιστημονικών φορέων διεθνούς κύρους.
Η κατανάλωση νερού με υψηλές συγκεντρώσεις CrVI επιβαρύνει τον ανθρώπινο οργανισμό όχι μόνο μέσω της κατάποσης αλλά και μέσω της δερματικής επαφής.  Σημαντικές επίσης ποσότητες CrVI μπορούν να εισέλθουν στον ανθρώπινο οργανισμό μέσω, κυρίως, φρούτων και λαχανικών που έχουν ρυπανθεί, δρώντας έτσι συσσωρευτικά με αυτές του πόσιμου νερού.  Κοινοτικές οδηγίες αλλά και συναφείς πράξεις, αλλά και εθνικές νομικές ρυθμίσεις, αντιμετωπίζουν τη δράση του CrVI, ως καταπινόμενης ουσίας, περίπου ισοδύναμη από πλευράς
επικινδυνότητας με αυτήν άλλων τοξικών βαρέων μετάλλων.
Η Ευρωπαϊκή Επιτροπή μη θεσπίζοντας διακριτά όρια για το τρισθενές και το εξασθενές χρώμιο παρά την τεράστια διαφορά επικινδυνότητας που υπάρχει μεταξύ τους, παραβιάζει τις αρχές της πρόληψης και της προφύλαξης. Η καθυστέρηση αυτή είναι απαράδεκτη, ιδίως δε αν οφείλεται στις πιέσεις των
lobbies που εμπορεύονται το πόσιμο νερό ανά την Ευρώπη.
Τα αντιρρυπαντικά συστήματα των βιομηχανιών και ο έλεγχος της συνολικής περιβαλλοντικής διαχείρισης των βαρέων μετάλλων και κάθε τοξικής ουσίας, που παράγεται κατά την παραγωγική διαδικασία, αποτελούν σε κάθε περίπτωση αναγκαιότητα και δεν υποκαθίστανται από κεντρικές ή περιφερειακές εγκαταστάσεις αγωγών συλλογής ή βιολογικών καθαρισμών. Τα βιομηχανικά
απόβλητα απαιτούν κατά κανόνα ειδικές μεθόδους διαχείρισης και διάθεσης.
Οι μεγάλες ελλείψεις σε υποδομές και κυρίως σε επιστημονικό προσωπικό των συναρμοδίων υπηρεσιών της Νομαρχίας Βοιωτίας, πρακτικά καθιστούν αδύνατο τον ουσιαστικό έλεγχο της λειτουργίας των βιομηχανικών – βιοτεχνικών μονάδων του νομού Βοιωτίας και τους περιβαλλοντικούς ελέγχους.
Ενδεικτικά, σημειώνεται ότι στη Διεύθυνση Ανάπτυξης της Νομαρχίας Βοιωτίας εργάζονται μόνο 4 τεχνικοί υπάλληλοι του Διευθυντή συμπεριλαμβανομένου, ενώ για τη στοιχειώδη στελέχωση της υπηρεσίας αυτής απαιτούνται τουλάχιστον 15 μηχανικοί και άλλες τεχνικές ειδικότητες.
Οι εγκαταστάσεις εξάτμισης των υγρών τοξικών αποβλήτων, που κατά πληροφορίες εγκαταστάθηκαν
σε μονάδες επεξεργασίας μετάλλων της περιοχής Οινοφύτων, κρίνονται ως αποτελεσματικές καθώς
απάλλαξαν τις μονάδες αυτές από τη διαδικασία της διάθεσης των ανωτέρω αποβλήτων. Τα στερεά
απόβλητα των παραπάνω εγκαταστάσεων διατίθενται σε νόμιμα αδειοδοτημένες επιχειρήσεις για την
περαιτέρω διάθεσή τους.
Ακολουθούν προτάσεις, που κατηγοριοποιούνται με βάση το επείγον του χαρακτήρα τους σε αμέσου προτεραιότητας , και σε μεσοπρόθεσμες.
Αμέσου προτεραιότητας
1) Να επανεξεταστεί συνολικά η υπεδάφια διάθεση των επικινδύνων/τοξικών αποβλήτων , με βάση τα δεδομένα των προσφάτων μετρήσεων και ερευνών στην περιοχή του Ασωπού, οι οποίες διαπιστώνουν σημαντική επιβάρυνση του υπεδάφους και του υδροφόρου ορίζοντα με Cr(VI). Σχετική δυνατότητα δίδει το άρθρο 12 του Π.Δ. 51/07, για την κατάρτιση Προγράμματος Μέτρων, μεταξύ των οποίων περιλαμβάνονται μέτρα για σημειακές πηγές απορρίψεων, οι οποίες ενδέχεται να προκαλέσουν ρύπανση.
2) Να εφαρμοσθούν οι Κ.Υ.Α.: 26857/553/88 περί προστασίας των υπογείων νερών από υπεδάφια διάθεση επικινδύνων αποβλήτων και 4859/726/9- 3-2001 περί μέτρων και περιορισμών για την προστασία του υδατικού περιβάλλοντος. Οι βιομηχανικές μονάδες που προβαίνουν ήδη σε υπεδάφια διάθεση επικινδύνων βιομηχανικών αποβλήτων και έχουν λάβει έως σήμερα Έγκριση Περιβαλλοντικών Όρων, χωρίς να έχουν εφαρμοστεί οι διατάξεις των εν λόγω
Κ.Υ.Α. 26857/553/88, θα πρέπει να προχωρήσουν αμέσως σε αναθεώρηση των Περιβαλλοντικών τους Όρων.
3) Να εφαρμοσθεί Σχέδιο Διαχείρισης και Πρόγραμμα Παρακολούθησης της λεκάνης απορροής του ποταμού Ασωπού  και να καθορισθεί η ανώτατη χρήση και η αντίστοιχα απαιτούμενη ποιότητα των νερών του Ασωπού, σύμφωνα με την Οδηγία 2000/60/ΕΚ, με ευθύνη της Κεντρικής Υπηρεσίας Υδάτων του Υ.ΠΕ.ΧΩ.ΔΕ. και της αντίστοιχης Υπηρεσίας Υδάτων της Περιφέρειας Στερεάς Ελλάδας.
4) Να ενισχυθούν άμεσα και σημαντικά με επιστημονικό-τεχνικό προσωπικό οι υπηρεσίες που είναι αρμόδιες για την αδειοδότηση των βιομηχανιών /βιοτεχνιών του νομού Βοιωτίας, καθώς και για την εφαρμογή και έλεγχο σε αυτές της περιβαλλοντικής νομοθεσίας. Τεκμηριωμένες προτάσεις προς αυτή την κατεύθυνση, θα πρέπει να τύχουν υποστήριξης από το Υπουργείο Εσωτερικών. Ιδιαίτερη προσοχή πρέπει να δοθεί στην άρτια στελέχωση με πολλαπλάσιο του σημερινού προσωπικού των Δ/νσεων Ανάπτυξης, Περιβάλλοντος και Υγειονομικών Ελέγχων της Νομαρχίας Βοιωτίας.
5) Να εφαρμοστεί για κάθε βιομηχανική μονάδα σύστημα ισοζυγίου του φορτίου CrVI και ελέγχου εκροής των επεξεργασμένω αποβλήτων  .
Να ελέγχονται με παραστατικά το εισερχόμενο και το εξερχόμενο της μονάδας φορτίο CrVI. Τον έλεγχο θα ασκεί ο φορέας διαχείρισης και τα συνολικά αποτελέσματα δημοσιοποιούνται. Σε περίπτωση αποκλίσεων να θεσμοθετούνται αυστηρές κυρώσεις με εξειδίκευση των άρθρων 28 και 30 του Ν. 1650/86.
6) Να γίνει καθαρισμός της παρόχθιας ζώνης το Ασωπού για την εξασφάλιση πρόσβασης και ελέγχου καθ’ όλο το μήκος του ποταμού .
7) Να επιταχυνθούν οι διαδικασίες για την οργάνωση και στελέχωση της Κεντρικής Υπηρεσίας Υδάτων και των Περιφερειακών Δ/νσεων Υδάτων, καθώς και η ενεργοποίηση των ολοκληρωμένων δράσεων (Πρόγραμμα Παρακολούθησης της κατάστασης των επιφανειακών και υπόγειων υδάτων,
Πρόγραμμα Βασικών και Συμπληρωματικών Μέτρων) που προβλέπονται στο
Π.Δ. 51/2007.
Μεσοπρόθεσμης εφαρομογής
1) Να αναπτυχθεί on-line σύστημα συστηματικής και τακτικής παρακολούθησης της ποιότητας των επιφανειακών νερών του ποταμού Ασωπού και των υπόγειων νερών της περιοχής (σύμφωνα με τις απαιτήσεις της Οδηγίας 2000/60 και όχι απρογραμμάτιστα, όπως γίνεται σήμερα). Η παρακολούθηση αυτή θα συνεισφέρει (α) στον εντοπισμό των πηγών ρύπανσης, (β) στη συλλογή χρήσιμων στοιχείων πεδίου για τη βαθμονόμηση και επιβεβαίωση των προτεινόμενων μαθηματικών μοντέλων (βλ.2), και (γ) στην διαχρονική εξακρίβωση της αποτελεσματικότητας των λαμβανόμενων μέτρων (π.χ. εξυγίανσης, βλ.3).
2) Να δομηθούν κατάλληλα μαθηματικά μοντέλα για την προσομοίωση της υδροδυναμικής συμπεριφοράς και της ποιότητας των επιφανειακών και υπόγειων νερών. Με τα προτεινόμενα μοντέλα, τα οποία μπορεί να επικοινωνούν μέσω κατάλληλης διεπιφάνειας, και σε συνδυασμό με τις πραγματοποιούμενες μετρήσεις (βλ. 1) θα είναι δυνατή η εκτίμηση της συμπεριφοράς της ροής και
της ρύπανσης (μεταφορά και διάχυση), ώστε να διευκολυνθούν τα ληπτέα μέτρα. Η ιδιαιτερότητα που παρουσιάζει το υδρογεωλογικό υπόβαθρο της περιοχής ενδιαφέροντος, εξαιτίας των καρστικών χαρακτηριστικών του, απαιτεί την ανάπτυξη κατάλληλου μοντέλου υπόγειων νερών.
3) Να πραγματοποιηθεί κατάλληλη διερεύνηση-μελέτη για την αποκατάσταση της ποιότητας (εξυγίανση) των υπόγειων νερών. Αρχικά, θα πρέπει να προηγηθεί ο εντοπισμός των ορίων της ρυπασμένης περιοχής, δηλαδή όπου υπάρχει σοβαρό πρόβλημα ποιότητας των υπόγειων νερών και των εδαφών.
4) Να εφαρμοσθούν Βέλτιστες Διαθέσιμες Τεχνικές (Best Available Techniques) στις μονάδες Οινοφύτων και Σχηματαρίου . Η εφαρμογή των BAT πρέπει να αποτελέσει απαίτηση της Διοίκησης από τις επιχειρήσεις, να τύχει ειδικών κινήτρων και να αποτελέσει προϋπόθεση για την έγκριση των
περιβαλλοντικών όρων.
5) Να εγκατασταθούν αντιρρυπαντικά συστήματα σε όλες τις μονάδες, των οποίων τα απόβλητά τους περιέχουν τοξικές ουσίες και να γίνεται περαιτέρω αυστηρός έλεγχος διάθεσης των τυχόν υπολειμμάτων σε νόμιμα αδειοδοτημένους φορείς. Χρήση, όπου αυτό είναι τεχνικά δυνατό, πρώτων
υλών ελαχίστης τοξικότητας.
6) Να εναρμονιστεί η εθνική νομοθεσία με τα ευρήματα των ερευνών της τελευταίας δεκαετίας σχετικά με την επικινδυνότητα του CrVI στο νερό για ανθρώπινη χρήση. Σε πρώτη φάση προτείνεται να καθοριστεί ανώτατο επιτρεπτό όριο για τη συγκέντρωση του CrVI αντίστοιχο ή ενδιάμεσο αυτού του καδμίου και του χαλκού. Η πρόταση αυτή είναι απολύτως σύμφωνη, αλλά και επιβαλλόμενη, με βάση και τις αρχές της προφύλαξης και της πρόληψης.
7) Να διατηρηθούν σε ισχύ οι Κοινές Αποφάσεις ΥΓ 179182/79 και 19460/79 με αναπροσαρμογή των ανώτατων επιτρεπτών ορίων του πίνακα της τελευταίας, ώστε αυτά να συμπέσουν με τα όρια της στήλης (3) («Ρεύματα») του πίνακα (α) της πρώτης, που αφορούν τα επεξεργασμένα υγρά βιομηχανικά απόβλητα που εκρέουν σε ανοιχτά ρέματα εκβάλλοντα στον Κ.Α.Α.
8) Να διαμορφωθεί πλαίσιο δράσεων και νομοθετικών ρυθμίσεων για το πόσιμο νερό και την διαχείριση των υδατικών πόρων. Αποτελεί άμεση ανάγκη να καταστεί συνείδηση και πράξη σε όλα τα επίπεδα της ελληνικής Διοίκησης, ότι, σύμφωνα και με την εθνική νομοθεσία το καθαρό και πόσιμο νερό αποτελεί δημόσιο αγαθό. Η γενική αυτή κατεύθυνση πρέπει να αποτυπωθεί με συγκεκριμένες παρεμβάσεις στην εθνική νομοθεσία για το πόσιμο νερό καθώς και συνολικότερα για την διαχείριση των υδατικών πόρων, σύμφωνα και με τις αρχές της Οδηγίας 2000/60. Πρέπει, επίσης, να αποτελεί
κατευθυντήριο οδηγό για την αποτελεσματική οργάνωση και λειτουργία των ελεγκτικών μηχανισμών του κράτους, σε όλα τα επίπεδα.
9) Nα κωδικοποιηθεί, επικαιροποιηθεί και συμπληρωθεί το νομοθετικό πλαίσιο που αφορά στη διάθεση επικινδύνων/τοξικών βιομηχανικών αποβλήτων.
Να αναληφθεί πρωτοβουλία από το Υ.ΠΕ.ΧΩ.Δ.Ε . (Γενική Διεύθυνση Περιβάλλοντος), ώστε σε συνεργασία με τις εμπλεκόμενες Υπηρεσίες των συναρμοδίων Υπουργείων (Υ.Υ.&Κ.Α. και ΥΠ.ΑΝ.), να διευκρινισθούν ασάφειες, αμφισβητήσεις ή επικαλύψεις του νομοθετικού πλαισίου που αφορά στη διάθεση επικινδύνων/τοξικών βιομηχανικών αποβλήτων . Με βάση το αποτέλεσμα της συνεργασίας αυτής, να υπάρξουν οι αναγκαίες νομοθετικές παρεμβάσεις και να εκδοθεί, εγκύκλιος προς όλες τις αδειοδοτούσες Αρχές, η οποία θα ρυθμίζει κατά ενιαίο και σαφή τρόπο τα εν λόγω θέματα.
10) Να πραγματοποιηθεί αδειοδότηση της Διαχείρισης Επικινδύνων Αποβλήτων.
Υπόδειξη προς τα συναφή Επιμελητήρια, για περαιτέρω διάχυση της σχετικής πληροφόρησης, της υποχρέωσης όλων των βιομηχανιών /βιοτεχνιών οι οποίες εκτελούν εργασίες διαχείρισης επικινδύνων αποβλήτων, να προβούν στις απαιτούμενες ενέργειες και να εφοδιαστούν το συντομότερο με Άδειες Διαχείρισης Επικινδύνων Αποβλήτων, κατά τις διατάξεις του άρθρου 7 της
Κ.Υ.Α. Η.Π. 13588/725/06. Άλλως, να επιβάλλονται οι κυρώσεις που προβλέπονται στο άρθρο 17 της ίδιας Κ.Υ.Α..
11) Να θεσμοθετηθεί Προεδρικό Διάταγμα για την προστασία του ποταμού Ασωπού. Το ΠΔ μπορεί να είναι ανάλογο εκείνων του Κηφισού και της ρεματιάς Πεντέλης Χαλανδρίου, αλλά με υποστηρικτικές δομές και παράλληλη ίδρυση οργανωμένων χώρων υποδοχής (Ν. 2545/07) των μεταποιητικών μονάδων, για τις οποίες θα προβλέπεται η μετεγκατάσταση. Ένταξη των ΒΕΠΕ αυτών
στον γενικότερο αντίστοιχο σχεδιασμό. Με διάταξη νόμου να οριστεί για τη μετεγκατάσταση προθεσμία μικρότερη της 12ετίας, που ορίζεται στο νόμο 3325/05.
12) Να οργανωθούν οι βιομηχανικές-βιοτεχνικές δραστηριότητες  στην περιοχή
του ποταμού Ασωπού.
Να προστεθεί στο Ν/Σ του ΥΠΑΝ για τις Επιχειρηματικές Περιοχές διάταξη παρέκκλισης των περιορισμών του άρθρου 20, ειδικά για τη δημιουργία υποδομών ( π.χ. δικτύων μονάδος επεξεργασίας αποβλήτων ) και χωροταξικής οργάνωσης στις περιοχές του ποταμού Ασωπού - ιδιαίτερα στις περιοχές Οινοφύτων Σχηματαρίου - σε συνέχεια των άρθρων 20 και 21 του Ν/Σ, που
αφορούν στη διαδικασία λειτουργικής - περιβαλλοντικής εξυγίανσης άτυπων βιομηχανικών συγκεντρώσεων.
13) Να πραγματοποιηθεί χωροθέτηση και λειτουργία στην περιοχή κλαδικού πάρκου μονάδων επεξεργασίας μετάλλων. Η απαιτούμενη έκταση εκτιμάται αρχικά, κατά προσέγγιση, σε 400 στρέμματα. Στο πάρκο αυτό θα μετεγκατασταθούν με ειδικά ελκυστικά κίνητρα, κατά
προτεραιότητα μονάδες επεξεργασίας μετάλλων, που επιθυμούν να μετεγκατασταθούν. Το πάρκο να αποτελέσει υπόδειγμα βιώσιμης ανάπτυξης με κεντρική μονάδα απορρύπανσης και επεξεργασίας υγρών αποβλήτων, εκθεσιακό κέντρο, εφαρμογές ΑΠΕ και ανακύκλωσης απορριμμάτων. Να
εξεταστεί και η δυνατότητα χρηματοδότησης από το ΕΣΠΑ.
14) Να συγκροτηθεί φορέας διαχείρισης και εποπτείας των μονάδων του Κλαδικού Πάρκου και των μεταποιητικών μονάδων επεξεργασίας μετάλλων, που έχουν παραμείνει εκτός αυτού. Στο φορέα διαχείρισης και εποπτείας θα συμμετέχουν εκτός των επιχειρήσεων και εκπρόσωποι των εργαζομένων, των ΟΤΑ Α’ και Β’ βαθμού, καθώς και εκπρόσωποι του ΤΕΕ και του ΙΓΜΕ. Τα
έξοδα του φορέα αυτού μπορεί να καλύπτονται από ανταποδοτική εισφορά, που επιβάλλεται στις μονάδες αυτές από τη Νομαρχιακή Αυτοδιοίκηση Βοιωτίας.
   ολόκληρη η μελέτη ΕΔΩ: http://library.tee.gr/digital/m2433/m2433.pdf
Σταθερά προχωράμε για να σταματήσει το περιβαλλοντικό έγκλημα!
ΕΝΑ ΧΑΜΟΓΕΛΟ ΓΙΑ ΤΟΝ ΑΣΩΠΟ !!!!
Ανοικτό Φόρουμ για το Περιβαλλοντικό έγκλημα
ΥΠΕΚΑ, Ειδική Γραμματεία Επιθεώρησης Περιβάλλοντος και Ενέργειας, Ειδική Υπηρεσία Επιθεωρητών Περιβάλλοντος
ASOPOS SOS
Η Τραγωδία του Ασωπού στο facebook
πλησιάζουμε τα 7.000 μέλη!!!
Μαργαρίτα Καραβασίλη
Αρχιτέκτων d.p.l.g. Μηχανικός, με Msc. Πολεοδομίας, Χωροταξίας, Οικονομικού Προγραμματισμού (Πανεπιστήμιο Paris IV, Sorbonne) και Msc. Κοινωνικής Ψυχολογίας (EHESS, Paris).
Υπηρέτησε στο ΥΠΕΧΩΔΕ από το 1979 έως το 2007 σε επιτελικές θέσεις. Ασχολήθηκε ιδιαίτερα με ζητήματα περιβάλλοντος, πολεοδομίας και οικιστικής πολιτικής με εστίαση, τα τελευταία χρόνια, στην ενέργεια, στη κλιματική αλλαγή, στην αειφόρο ανάπτυξη, στην ενεργειακή απόδοση κτιρίων και ειδικότερα στην βιοκλιματική αρχιτεκτονική και την οικολογική δόμηση .
Το 2001 τοποθετήθηκε στην Μόνιμη Ελληνική Αντιπροσωπεία στις Βρυξέλλες, ως Ακόλουθος Περιβάλλοντος στο Συμβούλιο της ΕΕ και υπήρξε Πρόεδρος της Ομάδας "Περιβάλλον" του Συμβουλίου, κατά την Ελληνική Προεδρία (2003) συμβάλλοντας στην επίτευξη συμφωνίας σε σημαντικές οδηγίες ( "Περιβαλλοντική ευθύνη", "Εμπορία δικαιωμάτων εκπομπών", Γενετικά Τροποποιημένους Οργανισμούς, "Βιοασφάλεια", "Συμμετοχή του κοινού στα σχέδια για το περιβάλλον", "Πρόσβαση στη Περιβαλλοντική Πληροφόρηση" κ.ά. ).
Τον Οκτώβρη του 2003 τοποθτήθηκε, επικεφαλής Γενική Επιθεωρήτρια Περιβάλλοντος, στην νεοσύστατη Ειδική Υπηρεσία Επιθεωρητών Περιβάλλοντος και παρέμεινε έως το 2005.
Το 2007 - μετά από αίτησή της - βγήκε σε πρόωρη σύνταξη.
Εκείνη την εποχή, ανιχνεύθηκε εξασθενές χρώμιο στον υδροφόρο ορίζοντα της περιοχής Ασωπού-Οινοφύτων και ενδιαφέρθηκε ιδιαίτερα για το θέμα δεδομένου ότι και από τη θέση της Γενικής Επιθεωρήτριας είχε θέσει το ζήτημα του Ασωπού σε προτεραιότητα και έγιναν αρκετές επιθεωρήσεις όπου διαπιστώθηκαν σοβαρές παραβάσεις της περιβαλλοντικής νομοθεσίας.
Συναντήθηκε με κατοίκους, κοινωνικούς και άλλους φορείς που αγωνίζονταν χρόνια να στααματήσει η ρύπανση. Μαζί με την Ομοσπονδία Συλλόγων Κατοίκων Ωρωπού-Χαλκουτσίου συζήτησε πολλές φορές για τους τρόπους αντιμετώπισης του θέματος. Εκείνη την εποχή και με την ευκαιρία της περίφημης δίκης της (μηνύθηκε για συκοφαντική δυσφήμιση) που αφορούσε στον Ασωπό, συναντήθηκε με το Ινστιτούτο Τοπικής Αειφορίας και Πολιτισμού (ΙΤΑΠ) Οινοφύτων, του οποίου έγινε μέλος, αναπτύσσοντας πλούσια δράση στο πλευρό των κατοίκων με σκοπό να σταματήσει το έγκλημα στον Ασωπό.
Με το περιβάλλον ασχολήθηκε πολλά χρόνια και εκτός των επαγγελματικών της δραστηριοτήτων, τόσο συνδικαλιστικά ως Γενική Γραμματέας του Συλλόγου Μονίμων Υπαλλήλων ΥΧΟΠ (1978-1994) όσο και πολιτικά (Επιτροπή Οικολογίας - Τμήμα Οικολογίας & Περιβάλλοντος του Συνασπισμού από το 1989 έως σήμερα. Συμμετείχε στη συγκρότηση σημαντικής δημοτικής παράταξης στη Νέα Σμύρνη. Δραστηριοποιείται στο Τεχνικό Επιμελητήριο Ελλάδας, το Σύλλογο Αρχιτεκτόνων και άλλους μαζικούς φορείς και Περιβαλλοντικές Οργανώσεις από το 1979
Αρθρογραφεί σε επιστημονικά, τεχνικά και οικολογικά περιοδικά (Τεχνικά Χρονικά, Κτίρια και Ύλη, Buildings, κ.ά). Υπήρξε συνεργάτης στο περιοδικό "Νέα Οικολογία" και στην «Οικο-ενημέρωση», που εκδίδεται από την Περιβαλλοντική Πρωτοβουλία Μαγνησίας , κλπ.). Τα τελευταία χρόνια είναι συνεργάτης στο περιοδικό "Ο Δαίμων της Οικολογίας" (ένθετο της Αυγής).
Έχει συγγράψει ένα βιβλίο για την οικολογική δόμηση και τέσσερα άλλα σε συνεργασία.
Είναι από το 1994 Μέλος του Δ.Σ της Ευωνύμου Οικολογικής Βιβλιοθήκης και από το 2006 επιστημονική Σύμβουλος στο Διεθνές Πρόγραμμα για την Αρχιτεκτονική και τις ΑΠΕ της Διεθνούς Ένωσης Αρχιτεκτόνων UIA-ARES.
Είναι αξιολογήτρια προτάσεων που υποβάλλονται στο πλαίσιο του Προγράμματος της Ευρωπαϊκής Επιτροπής "Ευφηής Ενέργεια" και αναπληρωματικό μέλος της Συμβουλευτικής Επιτροπής της ΕΕ για την Εκπαίδευση στην Αρχιτεκτονική. Δραστηριοποιήθηκε σαν εκπαιδεύτρια σε Σεμινάρια που πραγματοποιεί το ΙΕΚΕΜ-ΤΕΕ για τον Ενεργειακό -Βιοκλιματικό Σχεδιασμό και την Οικολογική Δόμηση, καθώς και ιδιωτικοί φορείς για θέματα εξοικονόμησης ενέργειας, ενεργειακής απόδοσης κτιρίων, οικολογικά κτίρια, πράσινες πόλεις, περιβαλλοντική ευθύνη, μηχανισμοί περιβαλλοντικών ελέγχων, κλπ.
Το Νοέμβριο του 2009 κλήθηκε από τη Κυβέρνηση του Γεωργίου Παπανδρέου να υπηρετήσει τα κοινά οράματα από τη θέση της Ειδικής Γραμματέως Επιθεώρησης Περιβάλλοντος και Ενέργειας στη νεοσύστατη Γραμματεία του Υπουργείου Περιβάλλοντος Ενέργειας και Κλιματικής Αλλαγής.
Οι αρχές της συνοψίζονται στην ακόλουθη διατύπωση:
"Αγωνίζομαι και δε θα πάψω να αγωνίζομαι για την προώθηση της Αειφόρου Ανάπτυξης, στο πλαίσιο μιας ιδεολογικής αντίληψης που βασίζεται στις αρχές της Κοινωνικής Αριστεράς και της Πολιτικής Οικολογίας, όπου η προστασία του Περιβάλλοντος αποτελεί το βασικό μοχλό της οικονομικής και κοινωνικής ανάπτυξης... "
Τοξικά στα νταμάρια της ΛΑΡΚΟ
Στον Παγωντα του Δήμου Μεσσαπίας
ΚΑΙ ΣΤΗΝ ΜΕΣΣΑΠΙΑ
Νέα πρόταση της Ε. Επιτροπής για τροποποίηση της Οδηγίας 2002/91/ΕΚ
για ενίσχυση της ενεργειακής αναβάθμισης των κτιρίων
Δράση της ΕΕ για το Κλίμα
Βελτίωση της ενεργειακής απόδοσης
Αντιμετώπιση των προκλήσεων και αξιοποίηση των ευκαιριών
Δράση της ΕΕ για το Κλίμα
Αντιμετώπιση των προκλήσεων και αξιοποίηση των ευκαιριών
Δράση της ΕΕ για το Κλίμα
Αντιμετώπιση των προκλήσεων και αξιοποίηση των ευκαιριών
Δράση της ΕΕ κατά της κλιματικής αλλαγής
Λιγότερα αέρια του θερμοκηπίου
Οι νέες ρυθμίσεις, ποιούς αφορούν, ποιά είναι η διαδικασία, δείτε πλήρες άρθρο...
ΤΟ ΙΣΤΟΛΟΓΙΟ ΜΟΥ: Πράσινα Κτίρια για έναν Πράσινο Κόσμο
Βιοκλιματική Αρχιτεκτονική-Οικολογική Δόμηση
Δυσοσμία στον Ασωπό
ΤΟ ΚΛΙΜΑ ΕΙΝΑΙ ΣΤΟ ΧΕΡΙ ΣΟΥ!
ΒΙΟΠΟΙΚΙΛΟΤΗΤΑ
Σε απόγνωση οι αλιείς στον Μαλιακό
Νερό με καρκινογόνο εξασθενές χρώμιο
τρέχει και πάλι από τις βρύσες των σπιτιών στα Οινόφυτα.
Χωρίς νερό παραμένουν για τέταρτη ημέρα οι κάτοικοι των Οινοφύτων,
λόγω βλάβης στο ταχυδιυλιστήριο
14 & 15 Απριλίου
EPA Grants Millions for Green Wastewater Projects
ARCHITECTS
Η Πρεσβεία της Φινλανδίας στο Τόκυο
Πράσινη Αρχιτεκτονική
Συμβαίνει και αλλού! Ένα ιδιαίτερα ενδιαφέρον βίντεο
Η κινητοποίηση στα διόδια Σχηματαρίου για τη σωτηρία Ασωπού- Ευβοϊκού
Με συμβολικό άνοιγμα των διοδίων Σχηματαρίου, διαμαρτυρήθηκαν οι κάτοικοι της Βοιωτίας, της Εύβοιας, και της Ανατολικής Αττικής για το διαχρονικό έγκλημα στην ανεξέλεγκτη βιομηχανική ζώνη, που έχει ως αποτέλεσμα τη μόλυνση των υπόγειων νερών και του Ασωπού.
Η ώρα της γης
Πράσινα πυροτεχνήματα
Για να μην ξεχνάμε...
Μια αποκαλυπτική έρευνα του ΣΚΑΙ
Ο ΣΚΑΙ στον Ασωπό: Ένα σημαντικό ιστορικό
Γράφει ο Γιώργος Κεραμιτζόγλου - 01/03/2009
Το εξασθενές χρώμιο σκοτώνει!
Διόδια Σχηματαρίου: Συναντιόμαστε 21 Μαρτίου ώρα 11.00
Ενημερώνουμε και διεκδικούμε καθαρό νερό, υγιές περιβάλλον, αποκατάσταση οικολογικής ζημιάς, οργάνωση βιομηχανικής περιοχής Οινοφύτων, δημιουργία αναγκαίων υποδομών, αποκατάσταση νομιμότητας....
Ορθή, δηλαδή, Βιοκλιματική Αρχιτεκτονική & Οικολογική δόμηση
Ενεργειακή απόδοση κτιρίων
Οικολογικά Κτίρια σε Αειφόρες Πόλεις
Από την Ευώνυμο Οικολογική Βιβλιοθήκη
Κίνητρα για την ενεργειακή απόδοση των κτιρίων
συνέντευξη Υπουργού Ενέργειας
Πριν από 26 λεπτά
1 ώρα πριν
Πριν από 4 ώρες
Πριν από 5 ώρες
Πριν από 5 ώρες
Πριν από 6 ώρες
Πριν από 6 ώρες
1 ημέρα πριν
Πριν από 2 ημέρες
Πριν από 2 ημέρες
Πριν από 2 ημέρες
Πριν από 3 ημέρες
Πριν από 4 ημέρες
Πριν από 4 ημέρες
Πριν από 5 ημέρες
Πριν από 5 ημέρες
Πριν από 6 ημέρες
Πριν από 1 εβδομάδα
Πριν από 1 εβδομάδα
Πριν από 1 εβδομάδα
Πριν από 1 εβδομάδα
Πριν από 2 εβδομάδες
Πριν από 2 εβδομάδες
Πριν από 5 εβδομάδες
1  μήνα  πριν
Πριν από 2 μήνες
Πριν από 4 μήνες
Πριν από 5 μήνες
Πριν από 7 μήνες
Πριν από 10 μήνες
Πριν από 11 μήνες
1 χρόνο πριν
Επεισόδια στα Οινόφυτα (25/02/2009)
Ασωπός: Εξασθενές χρώμιο στις καλλιέργειες
ασωπος
Για το δικαίωμα στην καθαρή ενέργεια!
Για το δικαίωμα στο καθαρό νερό
Για την ενημέρωση του πολίτη, ώστε να γίνει ενεργός πολίτης!
Διεκδικούμε το δικαίωμα στην ελεύθερη πρόσβαση στην περιβαλλοντική πληροφόρηση. Διεκδικούμε ενημέρωση για την ποιότητα των υπόγειων νερών περιοχής Οινοφύτων-Ασωπού! Διεκδικούμε το δικαίωμα σε καθαρό περιβάλλον και στην περιφρούρηση της δημόσιας Υγείας!
ΕΡΩΤΟΥΜΕ: Παρά την συνεχιζόμενη ρύπανση του Ασωπού, τα μέτρα που λαμβάνει η Πολιτεία είναι από ανύπαρκτα έως παντελώς ανεπαρκή. Τι νομίζετε ότι φταίει;
Πλοήγηση στην επικαιρότητα των σύγχρονων περιβαλλοντικών προβλημάτων και όχι μόνο!
Με επίκεντρο τη σωτηρία του Ασωπού από το εξασθενές χρώμιο, που απειλεί τη δημόσια υγεία, αλλά και την προστασία του περιβάλλοντος σε περιοχές που κινδυνεύουν, ενημερωνόμαστε για να αφυπνιστούμε και να ενώσουμε τις δυνάμεις μας. Γιατί, μόνο με μια κοινή & συντονισμένη δράση μπορούμε να πετύχουμε !
ετικέτες
Μαργαρίτα Καραβασίλη
Η οικονομική κρίση βρήκε την Ελλάδα στην χειρότερη κατάσταση ! Σήμερα απαιτούνται ριζικές αλλαγές για βιώσιμη οικονομία, κοινωνική συνοχή, νέες θέσεις εργασίας, προστασία του περιβάλλοντος και νέες κοινωνικές και πολιτικές πλειοψηφίες, με σκοπό την επίτευξη της αειφόρου ανάπτυξης.      Είμαι Αρχιτέκτων d.p.l.g., Msc. Πολεοδόμος, Χωροτάκτης, Msc. Κοινωνική Ψυχολόγος, υπάλληλος ΥΠΕΧΩΔΕ για 29 χρόνια, Σύμβουλος Περιβάλλοντος  στο Συμβούλιο της Ευρωπαϊκής Ένωσης, Γενική Επιθεωρήτρια στην Ειδική Υπηρεσία Επιθεωρητών Περιβάλλοντος.  Συμμετέχω ενεργά στα κοινά στο πλευρό οικολογικών οργανώσεων και ενεργών πολιτών.
Και όμως... η φύση ανθίσταται!
Loading...
Ένα ιστολόγιο για την ενημέρωση και την ενεργοποίηση των πολιτών!
Καλώς ήλθατε στο ιστολόγιό μου φίλοι, που ανησυχείτε για την κακοποίηση του περιβάλλοντος, για την αδιαφορία της Πολιτείας και που θέλετε να πάρετε την κατάσταση στα χέρια σας...
Τα θέματά μας αφορούν στο περιβάλλον όπου - δυστυχώς - τα νέα δεν είναι καθόλου ευχάριστα!
Παρακολουθήστε αυτό το ιστολόγιο. "Κάνει καλό στην υγεία" !
Που οφείλονται τα περιβαλλοντικά προβλήματα της χώρας;
Ποια είναι τα μεγαλύτερα περιβαλλοντικά προβλήματα της χώρας;
