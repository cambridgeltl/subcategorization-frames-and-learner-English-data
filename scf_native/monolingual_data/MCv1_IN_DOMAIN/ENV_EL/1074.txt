Λέκτορας Χημείας Τροφίμων στο Πανεπιστήμιο Αθηνών
Τι κοινό έχουν σήμερα οι κάτοικοι της Θήβας και της Γάζας; Η απάντηση είναι απλή: τα τρόφιμα. Οι Θηβαίοι πρέπει να εισάγουν νερό για να αποφύγουν το καρκινογόνο Cr (VΙ) του νερού της πόλης τους, ενώ οι Παλαιστίνιοι πρέπει να ταξιδεύουν καθημερινά στην Αίγυπτο και από εκεί να εισάγουν τρόφιμα.
Το πρόβλημα του Cr (VΙ) στον Ασωπό έγινε γνωστό το περασμένο καλοκαίρι. Από τότε έχουμε μάθει πολλά αρνητικά σχετικά με το νερό σε Αττική και Βοιωτία. Το νερό στην Ανατολική Αττική έχει επίπεδα νιτρικών πολλαπλάσια των νόμιμων ορίων (όπως πρόσφατο πρωτοσέλιδο δημοσίευμα του «Βήματος της Κυριακής» ανέφερε). Παράλληλα, στη Δυτική Αττική πρόσφατες μετρήσεις του Εργαστηρίου Περιβαλλοντικής Χημείας του Πανεπιστημίου Αθηνών έδειξαν πολύ υψηλά επίπεδα βενζολίου. Το σχετικό μάλιστα δημοσίευμα («Ελευθεροτυπία», 20.1.2008) είχε τον εύγλωττο τίτλο «νερό, να το πιεις στο βαρέλι».
Δεν είναι μόνο οι προαναφερθείσες περιοχές που έχουν λίγο ή πολύ προβληματικό νερό. Το νερό δεν είναι ένα τοπικό πρόβλημα. Ο υδροφόρος ορίζοντας της Γης δεν γνωρίζει δημαρχιακά ή νομαρχιακά σύνορα.
Τα συγκοινωνούντα δοχεία από τα οποία αποτελείται ο υδροφόρος ορίζοντας πρέπει να μας κάνουν να ανησυχήσουμε άμεσα, προτού αυξηθούν και άλλο τα επίπεδα θανάτων από καρκίνο. Θυμίζω ότι στα Οινόφυτα το 1989 το 6% των θανάτων οφείλονταν σε καρκίνο, ενώ σήμερα το αντίστοιχο ποσοστό είναι εξαπλάσιο, δηλαδή 36%!
Σήμερα, πόσο ασφαλείς μπορούμε να νιώθουμε όταν πριν από λίγους μήνες τα Υπουργεία Υγείας και Περιβάλλοντος μάς έλεγαν ότι δεν υπάρχουν ανώτατα όρια για το Cr (VΙ) στο νερό, ενώ στις 9.10.2007 συνέστησαν ότι το νερό του Ασωπού δεν είναι κατάλληλο ούτε για πλύσιμο;
Είναι επιστημονικά αποδεκτό ότι οι καρκινογόνες ενώσεις, όπως είναι το Cr (VΙ), δεν μπορούν να έχουν νόμιμα επιτρεπόμενα όρια ειδικά σε πόσιμο νερό και τρόφιμα
. Το όριο των 10 μg/L για το Cr (VΙ) που «συνιστάται» διεθνώς είναι απλά ένα όριο ασφαλείας μόνο για βραχυπρόθεσμες εκπομπές των ανθρώπων σε αυτό το άκρως καρκινογόνο στοιχείο .
Οι ειδήσεις που μας έρχονται από την πόλη της Θήβας όμως είναι άκρως ανησυχητικές. Τα επίπεδα του Cr (VΙ) έχουν φτάσει σήμερα τα 38 μg/L, δηλαδή σχεδόν τετραπλάσια από το «προτεινόμενο όριο ασφαλείας».
Τα επίπεδα του Cr (VΙ) σε τρόφιμα δεν είναι γνωστά, διότι απλά δεν έχουν γίνει οι σχετικές μετρήσεις
αλλά είναι γνωστό ότι το Cr (VΙ) δεν μπορεί να φτάσει τα υπέργεια τμήματα ενός φυτού (δηλαδή τον καρπό), ενώ προσβάλλει επικίνδυνα τα υπόγεια τμήματα.
Με άλλα λόγια, τα τρόφιμα βολβοί που προέρχονται από περιοχές με νερό με Cr (VΙ) είναι μαθηματικά βέβαιο ότι περιέχουν Cr (VΙ)! Τέτοια τρόφιμα είναι οι πατάτες και τα καρότα. Αν σκεφτούμε δε ότι στις περιοχές των Οινοφύτων και της Θήβας τα εν λόγω τρόφιμα είναι κύρια αγροτικά προϊόντα, το ερώτημα είναι τούτο: αυτά τα τρόφιμα σε ποιες αγορές έχουν καταλήξει και ποιοι ανυποψίαστοι πολίτες τα έχουν καταναλώσει; Συνεπώς, ευθύνες έχει και το Υπουργείο Ανάπτυξης όπου ανήκει ο ΕΦΕΤ.
Οι ευθύνες των προαναφερθέντων Υπουργείων δεν είναι δολοφονικές αλλά πραγματικά ανεξήγητες. Πώς να εξηγηθεί επιστημονικά ότι στο ΥΠΕΧΩΔΕ ήξεραν από το 2004 για το προβληματικό νερό του Ασωπού,
αλλά επί τέσσερα χρόνια τώρα δεν έχουν κάνει κάτι για το «επιχρωμιωμένο» νερό της Βοιωτίας και της Αττικής
; Πώς να εξηγηθεί ρασιοναλιστικά το γεγονός ότι πρόσφατα ο αρμόδιος υπουργός ΠΕΧΩΔΕ (κ. Σουφλιάς) έκανε δηλώσεις ότι «ο ρυπαίνων θα πληρώσει», αλλά τα πρόστιμα που υπέβαλε το ΥΠΕΧΩΔΕ τον Οκτώβριο και Νοέμβριο του 2007 σε βιομηχανίες των Οινοφύτων δεν αφορούσαν καμία εταιρεία που ρυπαίνει με χρώμιο; Πώς να κριθεί η απάθεια του ΕΦΕΤ στο θέμα των τροφίμων-βολβών τόσους μήνες; Πώς να κατανοήσουμε ως κοινωνία την όψιμη οικολογική ευαισθησία των κρατούντων αλλά και τον
φόνο εξ αμελείας
που γίνεται με το Cr (VΙ) στο νερό;
Σε πρόσφατο άρθρο στο «Βήμα» (13.11.2007) με τίτλο «Βρώμικο νερό, μολυσμένα τρόφιμα» αναλύθηκε η άμεση ανάγκη συνεργασίας επιστημόνων και πολιτικών για τον σχεδιασμό εθνικής πολιτικής για το νερό.
Μόλις δύο μήνες μετά δυστυχώς πρέπει να ομολογήσω την ήττα μου! Σήμερα τα γεγονότα αποδεικνύουν ότι ήμουν τουλάχιστον ρομαντικός, αν όχι αιθεροβάμων, όταν πρότεινα να σκεφτούμε εθνική πολιτική για το νερό, όταν αφήνουμε ανεξέλεγκτες βιομηχανίες να ρυπαίνουν τον υδροφόρο ορίζοντα με Cr (VΙ).
Το άμεσο χρέος μας είναι να ενώσουμε τις φωνές και τις γραφίδες μας όλοι οι επιστήμονες και να πιέσουμε τα Υπουργεία ΠΕΧΩΔΕ, Υγείας και Ανάπτυξης για άμεσες ενέργειες στο θέμα του νερού.
Προτού θρηνήσουμε και άλλα θύματα από καρκίνο και προτού το Cr (VΙ) εξαπλωθεί και άλλο. Διότι είναι τουλάχιστον υποκριτικό να γίνεται καμπάνια κατά του καπνίσματος ως καρκινογόνου, αλλά βιομηχανίες να ρυπαίνουν ανερυθρίαστα- και ας βάφει το Cr (VΙ) κόκκινο το νερό- τον υδροφόρο ορίζοντα της χώρας μας.
Πρέπει άμεσα να υποβληθούν υψηλότατα πρόστιμα σε όλες τις βιομηχανίες που λειτουργούν χωρίς τον απαιτούμενο από τον νόμο βιολογικό καθαρισμό.
Πρέπει να δημοσιοποιηθούν τα ονόματα αυτών των εταιρειών, ώστε να μπορέσουμε ως καταναλωτές να μποϊκοτάρουμε τα προϊόντα τους.
Πρέπει να αρχίσουν άμεσα να γίνονται μετρήσεις στα αγροτικά προϊόντα-τρόφιμα που προέρχονται από περιοχές με μολυσμένο νερό. Για να μπορέσουν σύντομα οι κάτοικοι της Θήβας, των Οινοφύτων και της Αυλίδας να ξαναπιούν άφοβα νερό. Για να ξέρουμε όλοι μας πόσο ασφαλή είναι τα τρόφιμα από αυτές τις περιοχές. Μας ακούτε, κκ. Σουφλιά, Φώλια και Αβραμόπουλε;
Το άρθρο δημοσιεύθηκε στην Εφημερίδα «ΤΟ ΒΗΜΑ» στις 21 Φεβρουαρίου 2008, σ. Α11.
Του Σωκρατη Τσιχλια
Ανάμεσα στις «καυτές» ειδήσεις, τα υπονοούμενα και τα απονενοημένα διαβήματα, μια είδηση τοξική μαύρισε την καρδιά μας. Ακόμη μία φορά η μικρή μας πατρίδα καθίσταται υπόδικος στο Ευρωπαϊκό Δικαστήριο για ένα θέμα περιβάλλοντος . Αυτή τη φορά παραπέμπεται για δύο υποθέσεις οι οποίες αφορούν άμεσα την υγεία και τη ζωή των υπηκόων του κυρίου υπουργού ΠΕΧΩΔΕ και των προκατόχων του: πρόκειται για τη «διαχείριση των επικίνδυνων αποβλήτων». Οχι μόνο δεν έχουμε συμμορφωθεί, όπως έπρεπε εδώ και δέκα χρόνια με την οδηγία – πλαίσιο, αλλά όπως μας κατηγορεί η Ευρωπαϊκή Επιτροπή, η ελληνική κυβέρνηση «ανέχεται την ανεξέλεγκτη απόρριψή τους».  Και εννοούμε τα απόβλητα βιομηχανιών, νοσοκομείων, συνεργείων κ.λπ. Φαντάζομαι δε ότι δεν αναφέρεται καν στα βιομηχανικά απόβλητα, τα οποία παρανόμως διοχετεύονται σε ποτάμια – αγωγούς, όπως ο Ασωπός, και φτάνουν στο ποτήρι μας μέσω των μολυσμένων υπογείων υδάτων.
Παρά το γεγονός ότι δεν είχαμε πάρει κανένα μέτρο για τα τοξικά απόβλητα, η Ευρωπαϊκή Επιτροπή μόλις τον Δεκέμβριο του 2005, απέστειλε στην Αθήνα γραπτή προειδοποίηση. Η ελληνική κυβέρνηση απάντησε δύο χρόνια μετά, με μια κοινή υπουργική απόφαση, την οποία ωστόσο, σύμφωνα με την ανταπόκριση του Κ. Καλλέργη από τις Βρυξέλλες, στελέχη της Επιτροπής χαρακτήρισαν «αοριστολογία και άσκηση επί χάρτου».
Ξέρετε, αγαπητοί αναγνώστες, ποια ήταν η αντίδραση του κατ’ ευφημισμόν υπουργείου Περιβάλλοντος; Σε ανακοίνωσή του, λοιπόν, χαρακτηρίζει πρωτοφανές το γεγονός της παραπομπής και παραπονιέται ότι δεν είχε ενημερωθεί. Με άλλα λόγια ζητεί για ακόμη μία φορά την παρασκηνιακή συνδρομή της Ευρωπαϊκής Επιτροπής στις ατέλειωτες παρατάσεις και εκκρεμότητες για όλα τα θέματα περιβαλλοντικής πολιτικής. Αυτή είναι η Ελλάδα, λοιπόν, που έλεγε και ο κ. Σημίτης. Αυτή είναι; Αυτή είμαστε; Ως πότε θα ψελλίζουμε μοιραίοι, αυτή την φρικτή παραδοχή, όταν βουλιάζουν ένοχα πλοία, όταν δηλητηριάζεται ο αέρας, μολύνεται το νερό και η τροφή μας, όταν καίγονται τα δάση μας, όταν λαίμαργα προεξοφλούμε το μέλλον των αυριανών Ελλήνων;
Το «αυτή είναι η Ελλάδα» κατάντησε αυτοεκπληρούμενη προφητεία, ένα είδος πικρής -τάχα μου- σοφίας ενός ρεαλιστή πολιτικού. Αλλά από πότε η διαπίστωση είναι το μεγάλο προσόν ενός πολιτικού και δεν είναι οι λύσεις στα χρονίζοντα προβλήματα; Και ποια προβλήματα είναι μεγαλύτερης προτεραιότητας από αυτά της ποιότητας της ζωής μας; Ποια είναι μεγαλύτερης αξίας από τα θέματα του περιβάλλοντος;
Να σας θυμίσω πάλι, ντρέπομαι που το γράφω ξανά και ξανά, ότι 15 χιλιόμετρα από το Σύνταγμα, στον Σταυρό Αγίας Παρασκευής, σταματά το αποχετευτικό δίκτυο της Αθήνας! Εχετε αναρωτηθεί εάν υπάρχει άλλη πρωτεύουσα, όχι της Ευρώπης, του κόσμου, στην οποία να συμβαίνει κάτι τέτοιο; Σκεφτείτε το την επόμενη φορά που θα ακούσετε λόγια κούφια και ξύλινα για ανάπτυξη και πλούτη.
Ζούμε μια βαθιά κρίση με ένα πολιτικό προσωπικό κατώτερο των περιστάσεων, που υπηρετεί υπνωτισμένο μια μιντιακή μηχανή εικονικής πραγματικότητας. Οι συνέπειες είναι τοξικές.
Του ΑΡΗ ΧΑΤΖΗΓΕΩΡΓΙΟΥ
Πανηγυρικά και με τραγικό τρόπο επιβεβαιώνεται η ασυδοσία των βιομηχανιών που επί δεκαετίες δηλητηριάζουν την κοιλάδα του Ασωπού , από χθεσινή ανακοίνωση του υπουργείου ΠΕΧΩΔΕ με πρόστιμα σε 15 επιχειρήσεις.
Αν και τα ποσά των προστίμων μοιάζουν σε πολλές περιπτώσεις σαν «χάδι» στα μάγουλα των παραβατών , τα ονόματα και το περιεχόμενο των παραβάσεων βοηθούν οπωσδήποτε να αντιληφθούμε ποιος ευθύνεται για το δηλητηριασμένο υδροφόρο ορίζοντα σε Οινόφυτα, Θήβα, Ωρωπό, Τανάγρα και ολόκληρη την περιοχή της «βιομηχανικής ανάπτυξης» από τη δεκαετία του ’70. Στον πίνακα που έδωσε χθες ο υπουργός ΠΕΧΩΔΕ Γ. Σουφλιάς περιλαμβάνονται 15 παραβάσεις τις οποίες διαπίστωσαν οι επιθεωρητές Περιβάλλοντος και εισηγήθηκαν χρηματικά πρόστιμα συνολικού ύψους 450.000 ευρώ. Αναλυτικά:
ΕΑΒ: Στην περίπτωση της Ελληνικής Αεροπορικής Βιομηχανίας είχαμε αναφερθεί σε εκτενές μας ρεπορτάζ στις 7/12/2007 (F-16 απ’ τη μια, χρώμιο από την άλλη). Το δημοσίευμα ήταν αποτέλεσμα επίσκεψης στις εγκαταστάσεις της εταιρείας στην Τανάγρα. Η διοίκηση μας είχε καλέσει να μας εξηγήσει πόσο δραστικά είναι τα μέτρα που λαμβάνει για την προστασία του περιβάλλοντος. Παράλληλα, μας ενημέρωσε ότι «την προηγούμενη ημέρα είχαν επισκεφθεί τις εγκαταστάσεις της οι Επιθεωρητές Περιβάλλοντος» και ανακοίνωσαν (σ.σ. αν και ελεγχόμενοι) ότι «οι ελεγκτές τα είχαν βρει όλα καλώς καμωμένα»!!!
Στο θέμα είχαμε επανέλθει στις 14/1/2008 (Η ΕΑΒ του… χρωμίου) ύστερα από ερώτηση της βουλευτού Εύης Χριστοφιλοπούλου (ΠΑΣΟΚ). Η ΕΑΒ επανήλθε με τρισέλιδη επιστολή της (23/1/2008) επιμένοντας ότι «υιοθετεί τις πλέον σύγχρονες μεθόδους διαχείρισης, ανακύκλωσης και εφαρμογής φιλικής προς το περιβάλλον τεχνολογίας» . Αποτέλεσμα;
Να εισηγείται τώρα ο υπουργός ΠΕΧΩΔΕ πρόστιμο 150.000 ευρώ διότι: «Η διαχείριση της παραγόμενης ιλύος (λάσπη) από τη μονάδα επεξεργασίας βιομηχανικών αποβλήτων (χρωμιούχων, κυανιούχων, όξινων/αλκαλικών κ.ά.) δεν γινόταν σύμφωνα με την Απόφαση Εγκρισης Περιβαλλοντικών Ορων (157012/23-11-2006) και την ισχύουσα νομοθεσία». Τεράστια ποσόστητα λάσπης (400 τόνοι κατά πληροφορίες) «είναι εκτεθειμένη στις καιρικές συνθήκες και δεν υπάρχει περιμετρική τάφρος», ενώ «τα λουτρά επιμεταλλώσεων δεν καλύπτονταν επαρκώς». Σημειωτέον ότι η ΕΑΒ έχει πρόσφατα αναλάβει την πλήρη συντήρηση και αναβάθμιση 95 αμερικανικών F-16 που σταθμεύουν σε βάσεις ανά την Ευρώπη και επιδώκει, κατά πληροφορίες, να αναλάβει και άλλα ανάλογα συμβόλαια που αποφεύγουν αντίστοιχες μονάδες στην Ευρώπη, για λόγους προστασίας του περιβάλλοντος.
IRIS ΕΚΤΥΠΩΤΙΚΗ: Το πρόστιμο που εισηγούνται οι επιθεωρητές Περιβάλλοντος είναι 60.000 ευρώ και αφορά παραβίαση των εγκεκριμένων περιβαλλοντικών όρων, σύμφωνα με τους οποίους «δεν θα παράγονται υγρά απόβλητα». «Κατά την επιθεώρηση διαπιστώθηκε η ύπαρξη αποβλήτων σε βόθρο [...] με σημαντικές συγκεντρώσεις βαρέων μετάλλων, μείγμα αλειφατικών/αρωματικών υδρογονανθράκων και διαλυτών». Η IRIS ανήκει κατά 50% στον Δημοσιογραφικό Οργανισμό Λαμπράκη και κατά 50% στην Πήγασος Εκδοτική. Πρόεδρος του Δ.Σ. είναι ο Στ. Ψυχάρης και αντιπρόεδρος ο Φ. Μπόμπολας.
ΧΑΛΚΟΡ: Η εταιρεία ανήκει στον όμιλο ΒΙΟΧΑΛΚΟ, σε θυγατρικές του οποίου είχαν επιβληθεί πρόστιμα και τον περασμένο Νοέμβριο. Τ ο πρόστιμο των 60.000 ευρώ αφορά διάθεση υγρών βιομηχανικών αποβλήτων «στον ποταμό Ασωπό μέσω αγωγού όμορης βιομηχανίας, χωρίς να διαθέτει τις απαιτούμενες αδειοδοτήσεις» ! Επίσης «δεν τηρούσε βιβλίο καταγραφής των ποσοτήτων σαπουνελαίων και λιπαντικών που προκύπτουν από την παραγωγική διαδικασία».
Τρόφιμα και απόβλητα
ΣΚΛΙΑΣ Α.-ΧΟΙΡΟΤΡΟΦΕΙΟ: Οταν οι επιθεωρητές επισκέφθηκαν την εταιρεία για έλεγχο, ένας από τους «Ράμπο Περιβάλλοντος» διαπίστωσε ότι είχε ευαίσθητο στομάχι. Στην επίσημη αναφορά καταγράφεται πάντως ότι η εταιρεία δεν διέθετε άδεια περιβαλλοντικών όρων και διάθεσης υγρών αποβλήτων ενώ τα απόβλητα «καταλήγουν σε λάκκο αγνώστου βαθμού στεγανότητας εντός του οικοπέδου της επιχείρησης και πλησίον ρέματος απ’ όπου, σύμφωνα με τον υπεύθυνο, αντλούνται και χρησιμοποιούνται για άρδευση σε γειτονικό κτήμα ιδιοκτησίας του». Πρόστιμο 44.000 ευρώ
ΒΙΟΚΟΤ-ΠΤΗΝΟΣΦΑΓΕΙΟ: Πρόστιμο 45.000 ευρώ, διότι η εταιρεία δεν διέθετε άδεια λειτουργίας για επεξεργασία υποπροϊόντων σφαγής, δεν διέθετε άδεια συλλογής-μεταφοράς της παραγόμενης λάσπης, δεν έκανε χλωρίωση, δεν παρακολουθούσε την ποιότητα των αποβλήτων και λειτουργούσε τρεις γεωτρήσεις που υπάρχουν στο οικόπεδό της.
ΖΟΥΡΑΣ FARM-ΑΝΑΘΡΕΠΤΗΡΙO ΠΟΥΛΑΔΩΝ: Πρόστιμο 18.000 ευρώ διότι δεν διέθετε σε ισχύ την απαιτούμενη περιβαλλοντική αδειοδότηση, δεν διέθετε άδεια υγρών αποβλήτων και χρησιμοποιούσε νερό από γεώτρηση.
Επεξεργασία μετάλλων
ΕΜΜ. Ν. ΚΑΖΗΣ – ΧΥΤΗΡΙΟ: πρόστιμο 15.000 ευρώ
ΕΛΦΙΚΟ-ΒΑΦΕΙΟ: πρόστιμο 10.000 ευρώ
KERAKOLL ΕΛΛΑΣ – ΧΗΜΙΚΑ ΔΟΜΙΚΑ ΥΛΙΚΑ: πρόστιμο 8.000 ευρώ
Ν. ΜΠΟΥΛΕΛΑΚΗΣ – ΜΕΤΑΛΛΙΚΑ ΚΟΥΦΩΜΑΤΑ ΑΛΟΥΜΙΝΙΟΥ: πρόστιμο 4.000 ευρώ
ΑΦΟΙ ΜΠΕΛΛΟΥ: πρόστιμο 3.400 ευρώ
ΚΝΩΣΣΟΣ-ΑΦΟΙ ΜΠΡΟΚΟΥ: πρόστιμο 1.100 ευρώ
ΑΛΟΥΜΙΝΙΟ ΠΑΠΑΔΑΚΗ: πρόστιμο 1.000 ευρώ
Κατά μέσον όρο, τα εισηγούμενα πρόστιμα είναι 30.000 ευρώ ενώ, όπως αναφέρει το ΥΠΕΧΩΔΕ, έχουν επιβληθεί από το 2005 πρόστιμα 2 εκ. ευρώ σε 43 επιχειρήσεις (μέσος όρος πάνω από 46.000 ευρώ). Στο μεταξύ, τα έργα για να φτάσει καθαρό νερό σε Οινόφυτα-Δήλεσι δεν έχουν αποδώσει καρπούς, παρά τις αρχικές διαβεβαιώσεις ότι θα είχαν ολοκληρωθεί έως τις 31/12/2007.
ΕΛΕΥΘΕΡΟΤΥΠΙΑ – 23/02/2008
29  02  2008
Ο Δήμαρχος Οινοφύτων Γεώργιος Θεοδωρόπουλος συνοδευόμενος από τον Πρόεδρο Δημοτικού Συμβουλίου κ. Κωνσταντίνο Μπάκα, είχε συνάντηση με τον Επίτροπο Περιβάλλοντος της Ευρωπαϊκής Ένωσης  (Ε.Ε.), κ. Σταύρο Δήμα στα γραφεία της Αντιπροσωπείας της Επιτροπής στην Αθήνα.
Η συνάντηση αυτή εγκαινίασε την στενή πλέον συνεργασία του Δήμου με την Ε.Ε. για την αντιμετώπιση του περιβαλλοντικού προβλήματος του Δήμου και κυρίως της μόλυνσης του Ασωπού. Ειδικότερα ο Επίτροπος εξέφρασε την ουσιαστική υποστήριξη του σε θέματα παροχής ευρωπαϊκής τεχνογνωσίας καθώς και συγχρηματοδότησης δράσεων για την αντιμετώπιση του προβλήματος.
Ακολούθως και μετά από πρόσκληση του ο Δήμαρχος και ο Πρόεδρος του Δημοτικού Συμβουλίου παρακολούθησαν την ομιλία του Έλληνα Επιτρόπου με θέμα «Κλιματολογικές Αλλαγές και οι Επιπτώσεις τους στην Ελλάδα», που διοργανώθηκε με πρωτοβουλία του Ινστιτούτου Δημοκρατίας Κωνσταντίνος Καραμανλής.
Ομόφωνο ΟΧΙ του Νομαρχιακού Συμβουλίου Βοιωτίας στην υπεδάφια διάθεση υγρών αποβλήτων.
Με πρόταση του Νομάρχη Βοιωτίας Κλέαρχου Περγαντά, το Νομαρχιακό Συμβούλιο, ομόφωνα αποφάσισε την απαγόρευση της υπεδάφιας διάθεσης των υγρών αποβλήτων των βιομηχανιών.
Με την απόφαση αυτή, η Νομαρχία Βοιωτίας, προχωρά πέρα από το ισχύον θεσμικό πλαίσιο, και καθιερώνει ακόμα ένα περιβαλλοντικό μέτρο στη βιομηχανική δραστηριότητα. Με αυτόν τον τρόπο προστατεύεται η ποιότητα του υδροφόρου ορίζοντα, αφού τα υγρά απόβλητα, δεν θα μπορούν να διατίθενται πλέον σε στεγανούς ή απορροφητικούς βόθρους, αλλά θα πρέπει να επεξεργάζονται σε ειδικές εγκαταστάσεις.
Η απαγόρευση της υπεδάφιας διάθεσης των υγρών αποβλήτων των βιομηχανιών, έρχεται να προστεθεί σε μια σειρά μέτρων, στα πλαίσια συνολικής πολιτικής για το περιβάλλον.
Ήδη η Νομαρχία Βοιωτίας, εμμένει στη σκληρή απόφαση για απόρριψη όλων των Μελετών Περιβαλλοντικών Επιπτώσεων, για δραστηριότητες στην περιοχή Οινοφύτων – Σχηματαρίου – Ασωπού, που αφορούν όλα τα υγρά απόβλητα, τα επικίνδυνα στερεά και τους αέριους ρύπους, μέχρι την οριστική εφαρμογή των μέτρων για τα οποία έχει δεσμευτεί ο Υπουργός ΠΕΧΩΔΕ.
Επισημαίνεται πως, μετά από παρέμβαση της Νομαρχίας στο ΥΠΕΧΩΔΕ, λειτουργεί στην περιοχή Οινοφύτων, σύστημα ελέγχου αέριων ρύπων.
Παράλληλα, συνεχίζονται οι εντατικοί και αποτελεσματικοί έλεγχοι, σε συνεργασία με το Σώμα Επιθεωρητών Περιβάλλοντος και ο  Νομάρχης επιβάλλει πρόστιμα, άμεσα και χωρίς εκπτώσεις.
«Κλιμακώνουμε τα μέτρα της πολιτικής μας για την περιβαλλοντική προστασία», τονίζει ο Νομάρχης Βοιωτίας Κλέαρχος Περγαντάς. «Για μας, η διασφάλιση της ποιότητας του περιβάλλοντος είναι μονόδρομος, στα πλαίσια της στρατηγικής μας, για την αειφόρο ανάπτυξη της Βοιωτίας. Με το ομόφωνο ΟΧΙ του Νομαρχιακού Συμβουλίου στην υπεδάφια διάθεση των υγρών αποβλήτων των βιομηχανιών, κάνουμε υπέρβαση του θεσμικού πλαισίου, επιβάλλοντας στις εγκαταστάσεις πρόσθετους κι αποτελεσματικότερους περιβαλλοντικούς όρους. Το μέτρο αυτό θα έχει θετικές επιπτώσεις στην ποιότητα των υπόγειων νερών, ενώ παράλληλα υπογραμμίζει ότι δεν υπάρχει καμία ανοχή κι ελαστικότητα απέναντι σε πρακτικές που υποβαθμίζουν τη ζωή μας».
29  02  2008
Λίστα Ερωτημάτων παρέδωσαν μέλη του Οικολογίου προς τους πολιτικούς που μίλησαν στην ημερίδα “Κλιματικές Αλλαγές – Αλλάζουμε συήθειες – ζούμε καλύτερα”, που διοργάνωσαν οι Έλληνες ενεργοί πολίτες. Μίλησαν οι κ.κ. Μητσοτάκης Κυριάκος, Κουβέλης Σπύρος, Ψαριανός Γρηγόρης και η κυρία Δήμητρα Αράπογλου. Χαιρετισμό απήυθηναν ο Δήμαρχος Περιστερίου Ανδρέας Παχατουρίδης και το μέλος του Οικολογίου Αντριάνα Σαρρή.
Παραθέτουμε την λίστα των ερωτημάτων που συνέταξαν τα μέλη του Οικολογίου, δεδομένου ότι υπάρχουν κι ερωτήματα που αφορούν στην περίπτωση του Ασωπού.
ΛΙΣΤΑ ΕΡΩΤΗΜΑΤΩΝ ΟΙΚΟΛΟΓΙΟΥ
Αξιότιμοι Κύριοι,
Με αφορμή τη συμμετοχή μας στην ημερίδα που διοργάνωσαν οι Έλληνες Ενεργοί Πολίτες για την κλιματική αλλαγή, δράττοντας τη σπάνια ευκαιρία της δικής σας παρουσίας στην ημερίδα αυτή και εκμεταλλευόμενοι τη δυνατότητα άμεσης επαφής μαζί σας, υποβάλλουμε μια σειρά ερωτημάτων που αφορούν σε θέματα περιβαλλοντικά, τα οποία συγκεντρώθηκαν διαδικτυακά, από μέλη και φίλους του δικτυακού χώρου http://www.oikologio.gr/ . Παρακαλούμε να τύχουν της δέουσας προσοχής σας. Οι ερωτήσεις, αλλά και οι απαντήσεις σας θα δημοσιευθούν στο διαδίκτυο, στο www.Oikologio.gr.
Εδώ και χρόνια, έχει ψηφιστεί από την Βουλή ο νόμος για το Δασολόγιο και το Κτηματολόγιο. Γιατί μέχρι τώρα δεν έχουμε Δασολόγιο και Κτηματολόγιο παρότι έχουν ξοδευτεί πολύ μεγάλα ποσά από την Διοίκηση σε αυτόν τον τομέα; Αυτή η καθυστέρηση θεωρείται επιτυχία για μία οργανωμένη πολιτεία; Τι μέτρα θα ληφθούν για να αρθούν τα προβλήματα;
Γιατί αναδασώνονται μόνο 1 στα 11 στρέμματα καμένων εκτάσεων; Πως κρίνετε αυτή την επίδοση; Τι θα κάνετε για να βελτιωθεί;
Για τα αυθαίρετα που κτίζονται σε καμένες ή προς αναδάσωση εκτάσεις. Πόσα κτίζονται κάθε χρόνο; Πόσα από αυτά γκρεμίζονται; Πόσα συνολικά υπάρχουν; Πως ακριβώς θα εφαρμοστεί το λεχθέν «ότι ήταν δάσος θα ξαναγίνει δάσος»;
Πώς κρίνετε την απόδοση της Πολιτείας στις καταστροφικές και φονικές φωτιές του περσινού καλοκαιριού; Πως κρίνετε την προετοιμασία πριν την φωτιές; Πως κρίνετε την διοίκηση των δυνάμεων κατά την διάρκεια των φωτιών; Πως κρίνετε το αποτέλεσμα της προσπάθειας (1,7 εκατομμύρια στρέμματα καμένα και 70+ νεκροί); Ποιοι είναι οι υπεύθυνοι; Τι θα κάνετε για την τιμωρία τους;
Ποια είναι η καταλληλότερη υπηρεσία για την Δασοπυρόσβεση; Η Πυροσβεστική ή η Δασική υπηρεσία; Παρακαλούμε να παραθέσετε την γνώμη σας για την οργάνωση της Δασοπυρόσβεσης γενικά. (Ποια υπηρεσία, με ποιους πόρους, οργάνωση, πρόληψη, κατάσβεση κλπ). Παρακαλούμε λάβετε υπόψη και το ομόφωνο πόρισμα της Βουλής το 1993 για Ενιαίο Φορέα Δασοπυρόσβεσης και την αναίρεσή του 2 χρόνια μετά, χωρίς κάποια λογική εξήγηση και τεκμηρίωση.
Πως μπορούν να συνυπάρξουν κάτω από μία σκεπή τα μεγάλα δημόσια έργα και το περιβάλλον; Ποια είναι η γνώμη σας για ανεξάρτητο Υπουργείο Περιβάλλοντος;
Πως κρίνετε την αποτελεσματικότητα της Πολιτείας στην διαφύλαξη των συμφερόντων της και κατ’ επέκταση όλου του λαού σε περιπτώσεις οικοδομικών συνεταιρισμών και της Εκκλησίας που διεκδικούν και επιτυγχάνουν αποχαρακτηρισμούς και αποκτούν τίτλους ιδιοκτησίας σε πρώην ή νυν δασικές εκτάσεις που στην συνέχεια παραδίδονται προς εκμετάλλευση / οικοδόμηση;
Πως κρίνετε τις συνεχείς καταδίκες της χώρας μας από την Ε.Ε. για περιβαλλοντικά θέματα; Είναι δίκαιες ή άδικες; Πόσα χρήματα σπαταλούνται σε αυτόν τον τομέα σε ετήσια βάση; Γιατί επιβαρυνόμαστε χάνοντας επανειλημμένως στόχους και προθεσμίες που έχουμε υποσχεθεί ότι θα προλάβουμε;
Έχουμε Έλληνα στην θέση του επιτρόπου Περιβάλλοντος της Ε.Ε. Πως μπορούμε να εκμεταλλευτούμε αυτή την ευτυχή συγκυρία για να προωθήσουμε τα συμφέροντα της χώρας μας; Περιγράψτε τον τρόπο και τα συμφέροντα που θα πρέπει να διεκδικήσουμε.
Ο ρυπαίνων πληρώνει. Αναφέρατε παραδείγματα και ποσά βιομηχανικών επιχειρήσεων που ρύπαναν και στην συνέχεια πλήρωσαν αλλά και απορύπαναν. Πως κρίνετε το πλήθος των περιπτώσεων και το ύψος των ποσών σε σύγκριση με την υπάρχουσα κατάσταση και την ζημιά που προκαλούν
Τι γνώμη έχετε για την διαδικασία κρίσεων και προαγωγών στις υπηρεσίες (την Πυροσβεστική στην περίπτωσή μας), με γνώμονα την εκμετάλλευση των καλυτέρων στελεχών;
Τι αποτελεσματικότητα, ποιότητα και επίπεδο προστασίας προσφέρει μία οργάνωση της Δημόσιας Διοίκησης που για περιβαλλοντικά θέματα εμπλέκει δήμο, νομαρχία, περιφέρεια, κεντρική διοίκηση και ίσως αρκετές ακόμα υπηρεσίες και αρχές; Κατά πόσο αυτή η οργάνωση είναι ευέλικτη; Κατά πόσο αντιδρά γρήγορα; Κρίνετε επαρκή την ενημέρωση των πολιτών για το πώς μπορούν να κάνουν χρήση των δυνατοτήτων που παρέχει ο νόμος μέσα σε αυτή την οργάνωση; Εάν και εφόσον γίνει χρήση των δυνατοτήτων κρίνετε την αντίδραση των αρχών γρήγορη και αποτελεσματική;
Για τον Ασωπό ποταμό. Μήνυση που κατατέθηκε το 2001, εκδικάστηκε τον Ιούνιο του 2007. Πως κρίνετε την ταχύτητα απόδοσης δικαιοσύνης;
Στην παραπάνω δίκη σε 9 από τις 16 επιχειρήσεις τα στοιχεία των υπευθύνων είχαν καταγραφεί λάθος με αποτέλεσμα την επαναπροώθηση της δικογραφίας στον εισαγγελέα για συμπληρωματικές ενέργειες και ακόμα μεγαλύτερη καθυστέρηση. Παρακαλούμε σχολιάστε το γεγονός και την (μη) απόδοση ευθυνών για αυτές τις παρατυπίες.
Σε πρόσφατες μετρήσεις που διενεργήθηκαν στον Ωρωπό, οι συγκεντρώσεις εξασθενούς χρωμίου ήταν στα επίπεδα του καλοκαιριού. Τότε, είχε διακοπεί προσωρινά η παροχή νερού στο δίκτυο, δεδομένου ότι το νερό ήταν «ακατάλληλο για κάθε ανθρώπινη χρήση». Τώρα, δεν έγινε τίποτα. Μετά από τα πρόστιμα που επεβλήθησαν, τις ενέργειες του Υπουργείου, τα έργα, και τις εξαγγελίες για οριστική λύση, βρισκόμαστε ακόμα στην ίδια κακή κατάσταση. Σχολιάστε το γεγονός και προτείνετε τις ενέργειες που πρέπει να κάνουν οι κάτοικοι για να διασφαλίσουν την υγεία τους.
Υπάρχουν επιστημονικές μελέτες που αναφέρουν ότι θα δημιουργηθεί πρόβλημα λειψυδρίας στην Ελλάδα. Τι μέτρα έχουν ληφθεί για αυτή την πιθανότητα;
Πως σχολιάζετε την σχεδιαζόμενη δημιουργία νέων ηλεκτρικών σταθμών που λειτουργούν με λιθάνθρακα και λιγνίτη δεδομένου του προβλήματος της κλιματικής αλλαγής;
Σε ατομικό επίπεδο, κάνετε κάτι οι ίδιοι για τη μείωση της κατανάλωσης CO2 και για την προστασία του περιβάλλοντος;
Ποια είναι η θέση σας για το ύψος του ποσοστού ανακύκλωσης που επιτυγχάνουμε σαν χώρα και τι μέτρα προτείνετε για την αύξηση αυτού του ποσοστού;
Είναι οι ΧΥΤΑ η λύση για την διαχείριση των απορριμμάτων; Υπάρχουν πιο σύγχρονοι τρόποι διαχείρισης; Είναι σκόπιμο θεωρείτε να συζητάμε σήμερα για δημιουργία νέων ΧΥΤΑ ενώ στις υπόλοιπες Ευρωπαϊκές χώρες καταργούνται;
Περιβαλλοντική εκπαίδευση στα σχολεία. Σχολιάστε.
Ποιες είναι οι αρμοδιότητες της επιτροπής Περιβάλλοντος της Βουλής; Πως μπορεί να επέμβει για να βοηθήσει στην επίλυση των προβλημάτων ή να καθορίσει στόχους; Τι προτείνετε να γίνει για την ενδυνάμωσή της;
Από την «Συμπαράταξη»:
Οπως πολλές φορές έχουμε καταγγείλει, βασικός ρυπαντής της περιοχής Οινοφύτων είναι η ΕΑΒ, που τον τελευταίο καιρό είχε επιδοθεί σε δημόσιες σχέσεις: πάρτι για δημάρχους, συνεντεύξεις, δελτία τύπου, απαντήσεις με διαβεβαιώσεις ότι έχει ελεγχθεί και δεν ρυπαίνει, σχεδόν κάθε μέρα βλέπαμε δημοσιεύματα και ανακοινώσεις για τις περιβαλλοντικές πρόνοιες της επιχείρησης. Τελικά χθές ανάμεσα σε πρόστιμα που ανακοινώθηκαν για βιομηχανίες της περιοχής Ασωπού, φιγουράρουν και 150.000 για την ΕΑΒ.
Λόγος: εδώ και 40 χρόνια η λάσπη που παράγεται πλήρης χρωμιούχων, κυανιούχων, όξινων/ αλκαλικών κ.α μαζεύεται σε ένα… λαγούμι χωρίς να τηρείται κανείς όρος για τη διαχείριση των επικινδύνων αποβλήτων. Η τοξική λάσπη είναι εκτεθειμένη στις καιρικές συνθήκες και δεν υπάρχει περιμετρική τάφρος, άρα κάθε φορά που βρέχει το λαγούμι ξεχειλίζει! Επιπλέον τα λουτρά επιμεταλλώσεων δεν καλύπτονταν επαρκώς με πλαστικά σφαιρίδια.
Ομως το πρόβλημα δεν λύνεται με τα πρόστιμα (που έτσι κιαλλιώς είναι αμφίβολλο αν θα μπορέσουν να τα εισπράξουν). Πρέπει να σταματήσουν αμέσως τη ρύπανση που δηλητηριάζει τα νερά σε Βοιωτία, Αττική, Εύβοια. Πρέπει να υποχρεώσουν τις βιομηχανίες να συμμορφωθούν. Ακούτε κύριε ΠΕΧΩΔΕ, κύριε Νομάρχη, κύριοι Δήμαρχοι;
στην περιοχή του Ασωπού ποταμού
Ο Υπουργός ΠΕΧΩΔΕ κ. Γιώργος Σουφλιάς  έκανε την ακόλουθη δήλωση:
«Ανακοινώνω σήμερα, μετά από εισήγηση των Επιθεωρητών Περιβάλλοντος του ΥΠΕΧΩΔΕ, την επιβολή νέων προστίμων συνολικού ύψους 450 χιλ. ευρώ σε 15 ακόμη εταιρείες που δραστηριοποιούνται στην περιοχή του Ασωπού.
Υπογραμμίζω ότι το ΥΠΕΧΩΔΕ από το 2005 μέχρι σήμερα διενεργεί συνεχείς ελέγχους στην ευρύτερη περιοχή του Ασωπού και έχουν επιβληθεί πρόστιμα ύψους 2 εκατ. ευρώ σε 43 επιχειρήσεις. Οι έλεγχοι αυτοί εντατικοποιήθηκαν από τον Αύγουστο του 2007, όταν διαπιστώθηκε η ύπαρξη εξασθενούς χρωμίου στον Ασωπό ποταμό.
Συνεχίζοντας, οι Επιθεωρητές Περιβάλλοντος του ΥΠΕΧΩΔΕ εισηγήθηκαν νέα πρόστιμα συνολικού ύψους 450 χιλ. ευρώ στις ακόλουθες  15 ακόμη εταιρείες :
- ΒΙΟΚΟΤ Α.Ε
( Τα πρόστιμα αναγράφονται σε συνημμένο πίνακα)
Οι παραβάσεις των παραπάνω 15 εταιρειών αφορούν κυρίως την διαχείριση των υγρών αποβλήτων και όλοι οι σχετικοί φάκελοι των παραβάσεων διαβιβάζονται στις αρμόδιες εισαγγελικές αρχές για ποινικές κυρώσεις.
Τονίζω ότι σε περίπτωση υποτροπής ή μη συμμόρφωσης με τους περιβαλλοντικούς όρους σε οποιαδήποτε από τις παραπάνω επιχειρήσεις, θα επιβληθεί, σύμφωνα με το νόμο, προσωρινή ή οριστική διακοπή εργασιών.
Επίσης, σημειώνω ότι εργαζόμαστε συστηματικά και για την υλοποίηση όλων των υπόλοιπων μέτρων για την προστασία του Ασωπού ποταμού που είχα ανακοινώσει στις 27 Σεπτεμβρίου 2007. Συγκεκριμένα :
Με      πρωτοβουλία του ΥΠΕΧΩΔΕ, σε συνεργασία με την Νομαρχία Βοιωτίας, έχει      αποσταλεί ερωτηματολόγιο σε όλες τις εταιρείες της ευρύτερης περιοχής του      Ασωπού, προκειμένου να δηλώσουν τον τρόπο διαχείρισης των υγρών αποβλήτων      και ιδίως των επικινδύνων, καθώς και αναλυτικά διαγράμματα των αγωγών      διάθεσης αποβλήτων.
(σχόλιο, 2 μήνες μετά: Τι έχει γίνει άραγε με αυτό;;; Κανένα νέο μέχρι τώρα…)
Στόχος της πρωτοβουλίας αυτής είναι η ταυτοποίηση των αγωγών και η υλοποίηση της κατασκευής ενιαίου και ελεγχόμενου δικτύου αποχέτευσης των βιομηχανικών αποβλήτων της περιοχής Οινοφύτων.
Επανεξετάζονται      προς το αυστηρότερο οι      περιβαλλοντικοί όροι των δραστηριοτήτων που ευθύνονται για τη ρύπανση του      Ασωπού και  η Νομαρχία Βοιωτίας προχωρεί      σε διακοπή χορήγηση αδειών για υπεδάφια διάθεση υγρών αποβλήτων στις      βιομηχανίες της περιοχής του Ασωπού ποταμού.
Οι αρμόδιες      αδειοδοτούσες αρχές έθεσαν ήδη χρονικό όριο στις 20 εταιρείες, των οποίων      τις παραβάσεις ανακοίνωσα τον Νοέμβριο του 2007, για την συμμόρφωση τους. (σχόλιο, 2 μήνες μετά: το οποίο δεν ανακοινώθηκε, για να μπορούμε να το ελέγχουμε)
Εγκαταστάθηκε      από το ΥΠΕΧΩΔΕ      στα Οινόφυτα σταθμός παρακολούθησης ατμοσφαιρικής ρύπανσης.
Ελέγχουμε      συνεχώς την ποιότητα των επιφανειακών νερών σε 3 σημεία δειγματοληψίας κατά      μήκος του Ασωπού ποταμού για όλες τις παραμέτρους ρύπανσης συμπεριλαμβανομένων      και των τοξικών ουσιών. (Σχόλιο: Εδώ και χρόνια όμως κύριε υπουργέ, οι ελεγκτές μετράνε στα σημεία που υπάρχουν καταβόθρες και και που φυσικά ΔΕΝ υπάρχει νερό και βάζουν παύλες στις μετρήσεις λόγω “έλλειψης ροής”)
Το ΥΠΕΧΩΔΕ   πραγματοποιεί δειγματοληψίες και στην θαλάσσια περιοχή εκβολής του ποταμού      Ασωπού η οποία παρακολουθείται συστηματικά με λήψη δειγμάτων και αναλύσεις      σε 5 ακτές του Ν. Αττικής και 1 ακτή του Ν. Βοιωτίας (Πηγαδάκια, Γυμνάσιο      – Άμμος, Ακρωτήρι, Χαλκούτσι, παραλία Μαρκόπουλου και Δήλεσι). (Σχόλιο: Που ανακοινώνονται αυτές οι μετρήσεις και τι αποτελέσματα βγάζουν; )
Από τον Δεκέμβριο του 2007 οι έλεγχοι του ΥΠΕΧΩΔΕ έχουν επεκταθεί      και στην περιοχή της Θήβας, μετά την ανίχνευση εξασθενούς χρωμίου σε      περιορισμένο αριθμό γεωτρήσεων (Σχόλιο: όλος ο κάμπος δηλαδή) . Μέχρι σήμερα έχουν ελεγχθεί 15 εταιρείες      οι οποίες έχουν κληθεί σε απολογία. (Σχόλιο: Τα ονόματα τους; )
Προωθείται η κατασκευή των έργων υδροδότησης των Δήμων Σχηματαρίου,      Οινοφύτων, Τανάγρας και Αυλίδας από τον αγωγό του Μόρνου της ΕΥΔΑΠ (Σχόλιο: Ο Ωρωπός εκτός πάλι…)
Κλείνοντας θέλω να εκφράσω την ικανοποίησή μου για το γεγονός ότι το μέτρο των εντατικών ελέγχων του ΥΠΕΧΩΔΕ έχει αρχίσει να αποδίδει και πλέον στις μετρήσεις που κάνουμε στα επιφανειακά νερά του Ασωπού δεν ανιχνεύουμε εξασθενές χρώμιο και διαπιστώνουμε μια συνεχώς βελτιωμένη κατάσταση.
Φυσικά, χρειάζεται αρκετή δουλειά να γίνει για να αποκατασταθεί η οικολογική ισορροπία του Ασωπού ποταμού και της γύρω περιοχής.
Όμως ένα μεγάλο περιβαλλοντικό πρόβλημα που υπάρχει εδώ και δεκαετίες αρχίζει να βρίσκει την λύση του».
(  Απρίλιος 2008: Ακόμα, στο δίκτυο ύδρευσης ανιχνευεται εξασθενές χρώμιο)
Υ.ΠΕ.ΧΩ.Δ.Ε
ΠΕΡΙΒΑΛΛΟΝΤΙΚΟΙ ΕΛΕΓΧΟΙ ΠΟΥ ΠΡΑΓΜΑΤΟΠΟΙΗΘΗΚΑΝ  ΤΟ ΝΟΕΜΒΡΙΟ -ΚΑΙ ΔΕΚΕΜΒΡΙΟ ΤΟΥ 2007 ΣΕ ΜΟΝΑΔΕΣ ΤΗΣ ΕΥΡΥΤΕΡΗΣ ΠΕΡΙΟΧΗΣ ΤΟΥ ΠΟΤΑΜΟΥ ΑΣΩΠΟΥ
ΕΜΜ. Ν. ΚΑΖΗΣ Α.Β.Ε.Ε.
1.          Η Εταιρεία δεν   πραγματοποιούσε μετρήσεις των αιωρουμένων σωματιδίων στα αέρια απόβλητα της,   τα οποία παράγονται κατά την τήξη του χυτοσιδήρου με συχνότητα δύο φορές   ανά  έτος  και δεν υπάρχει ημερολόγιο θεωρημένο από   την αρμόδια υπηρεσία της Ν.Α. Βοιωτίας για την καταγραφή των αποτελεσμάτων,   κατά παράβαση της ισχύουσας ΑΕΠΟ (Π.Ο.3.6. Α ΚΑΙ 3.6.Γ ) και του Π.Δ. 1180/81   (ΦΕΚ 293Α/6-10-1981)
2.          Δεν έχει εκδοθεί   άδεια διάθεσης των στερεών αποβλήτων σε αντίθεση με τα προβλεπόμενα στην   ισχύουσα ΑΕΠΟ (Π.Ο. 3.9) και στην ΚΥΑ 50910/2727/2003.(ΦΕΚ 1909Β/22-12-2003
3.          Δεν δόθηκαν   παραστατικά τα οποία να αποδεικνύουν ότι η διαχείριση των χρησιμοποιημένων ορυκτελαίων   γίνεται σύμφωνα με το Π.Δ. 82/2004.και τα προβλεπόμενα στην ισχύουσα ΑΕΠΟ   (Π.Ο. 3.13)
ΔΟΜΙΚΑ ΥΛΙΚΑ
1.          Η εταιρεία δεν   διέθετε άδεια διάθεσης υγρών αποβλήτων κατά παράβαση της Υγειονομικής   Διάταξης  Ε1β221/01-22 (ΦΕΚ 138/Β1965)   και τα προβλεπόμενα της σχετικής ΑΕΠΟ (Π.Ο.12)
2.          Η συλλογή και   μεταφορά των στερεών(μη επικίνδυνων) αποβλήτων της βιομηχανίας, γινόταν χωρίς   την απαιτούμενη από τα σχετικά άρθρα 8 & 11 της ΚΥΑ 50910/2727/2003.(ΦΕΚ   1909Β/22-12-2003
ΕΚΤΥΠΩΣΕΙΣ IRIS ΑΕΒΕ
1.          Η επιχείρηση   παραβαίνει τον περιβαλλοντικό όρο (5) της σχετικής ΑΕΠΟ, ο οποίος αναφέρει   ότι: « Από την λειτουργία του   εργοστασίου δεν θα παράγονται υγρά απόβλητα » Κατά την επιθεώρηση   διαπιστώθηκε η ύπαρξη υγρών αποβλήτων σε βόθρο, τα οποία προέρχονται από την   παραγωγική της διαδικασία με σημαντικές συγκεντρώσεις βαρέων μετάλλων, μείγμα   αλειφατικών /αρωματικών υδρογοναθράκων και διαλυτών. Η εταιρεία έπρεπε να   είχε προμηθευτεί τις σχετικές άδειες και να διαχειρίζεται τα προκύπτοντα υγρά   της απόβλητα σύμφωνα με τα οριζόμενα στις διατάξεις  ΚΥΑ 13588/725 για την διαχείριση των   επικίνδυνων αποβλήτων και της Υγειονομικής Διάταξης  Ε1β221/01-22(ΦΕΚ 138/Β1965)
ΧΑΛΚΟΡ Α.Ε.
1.          Η εταιρεία   διέθετε τα υγρά βιομηχανικά απόβλητα της  στον π. Ασωπό, (μέσω αγωγού όμορης   βιομηχανίας) χωρίς να διαθέτει τις απαιτούμενες αδειοδοτήσεις, σύμφωνα με τα   οριζόμενα στις διατάξεις Υγειονομικής Διάταξης  Ε1β221/01-22(ΦΕΚ 138/Β1965) {«Περί   διαθέσεως λυμάτων και βιομηχανικών αποβλήτων», ΦΕΚ 138/Β/1965, όπως ισχύει}   άδεια διάθεσης υγρών αποβλήτων και κατά παράβαση του όρου 4.4. της σχετικής   ΑΕΠΟ 91528/11-06-2002  που προβλέπει:«Η   ψύξη των εγκαταστάσεων (όπου απαιτείται) να γίνεται μέσω κλειστού κυκλώματος   με αποσκληρυμένο νερό το οποίο να ψύχεται σε πύργους ψύξης».
2.          Η εταιρεία δεν   τηρούσε βιβλίο καταγραφής των ποσοτήτων σαπουνελαίων και λιπαντικών που   προκύπτουν από την παραγωγική διαδικασία, κατά παράβαση  του    περιβαλλοντικού όρου 4.16  της   με Α.Π. 91528/11-06-2002 ΑΕΠΟ (όπως αυτό προστέθηκε με την Α.Π.   852/27-02-2006) Απόφαση τροποποίησης της προιγούμενης απόφασης )
ΕΛΦΙΚΟ Α.Ε.Ε.
1.          Η εταιρεία   χρησιμοποιούσε για τι βιομηχανικές της    ανάγκες νερό από τρεις γεωτρήσεις, χωρίς να διαθέτει τις προβλεπόμενες   άδειες για την χρήση νερού, όπως αυτό απαιτείται από τις σχετικές νομοθετικές   διατάξεις των Νόμων 3199/2003(ΦΕΚ137/Α/05-06-2003) & Ν. 1739/1987/(ΦΕΚ   Α΄201/19-11-1987)
ΖΟΥΡΑΣ FARM Α.Ε.
1.   Η εταιρεία δεν διέθετε σε ισχύ την   απαιτούμενη από την     κείμενη νομοθεσία Περιβαλλοντική   αδειοδότηση, κατά παράβαση των νομοθετικών διατάξεων των Ν. 1650/1986, Ν.   3010 /2002, την ΚΥΑ 69269/5387/ (ΦΕΚ678/Β/90) & την  ΚΥΑ 15393/2332/ΦΕΚ1022/Β2002
2.    Η εταιρεία δεν διέθετε άδεια υγρών αποβλήτων, κατά    παράβαση   των προβλεπομένων στην Υγειονομική Διάταξη    Ε1β221/01-22(ΦΕΚ 138/Β1965)
3. Η εταιρεία   χρησιμοποιούσε για τι βιομηχανικές της     ανάγκες νερό από γεώτρηση χωρίς   να διαθέτει τις προβλεπόμενες άδειες για την χρήση νερού,
Ν. 3199/2003(ΦΕΚ137/Α/05-06-2003).
ΣΚΛΙΑΣ ΑΛΕΞΑΝΔΡΟΣ
1. Η δραστηριότητα δεν διέθετε άδεια   Περιβαλλοντικών Όρων,       κατά   παράβαση των νομοθετικών διατάξεων του      Ν. 1650/1986,  της ΚΥΑ 11014/703/Φ104/2003) &  της Υγειονομικής Διάταξης Ε1β221/01-22(ΦΕΚ   138/Β1965).
2.  Η εταιρεία δεν διέθετε άδεια   επεξεργασίας και διάθεσης υγρών αποβλήτων, κατά παράβαση της σχετικής   Υγειονομικής Διάταξης  Ε1β221/01-22(ΦΕΚ   138/Β1965)  & της Κοινή Απόφασης   των τεσσάρων Νομαρχών 19640/79/27-12-79 (ΦΕΚ 1136 Β΄)
3. Τα υγρά απόβλητα μονάδας καταλήγουν χωρίς καμία επεξεργασία σε   λάκκο αγνώστου βαθμού στεγανότητας (λόγω έλλειψης στοιχείων , μελετών, περιβαλλοντικών   όρων -ΑΕΠΟ κ.λ.π.) εντός του οικοπέδου    της επιχείρησης και πλησίον ρέματος απ΄ όπο , σύμφωνα με τον υπεύθυνο   αντλούνται και χρησιμοποιούνται για άρδευση σε γειτονικό κτήμα ιδιοκτησίας   του.  Από τα. ανωτέρω προκύπτει ότι δεν   λαμβάνεται καμία πρόληψη για την προστασία των υδάτων από κινδύνους ρύπανσης   και μόλυνσης κατά παράβαση του Ν. 1650 /1986 και της ΚΥΑ Υγειονομική Διάταξη   Ε1β221/01-22(ΦΕΚ 138/Β1965).Επίσης σε γειτονικό ρέμα και στην απόληξη αγωγού   της επιχείρησης υπήρχε συσσωρευμένη λάσπη προσομοιάζουσα με τα απόβλητα της   μονάδας αυτής. Τα ανωτέρω καταδεικνύουν ανεξέλεγκτη διάθεση υγρών και στερεών   αποβλήτων κατά παράβαση των νομοθετικών διατάξεων του Ν. 1650/1986, της ΚΥΑ   11014/702/Φ104/2003(ΦΕΚ332Β΄) και της Υγειονομικής  Διάταξης   Ε1β221/01-22(ΦΕΚ 138/Β1965).
4    Σε πολλά σημεία της δραστηριότητας υπήρχαν ίχνη και   υπολείμματα   καύσης  στερεών αποβλήτων – κυρίως   πλαστικές σακούλες – κατά παράβαση της ΚΥΑ Υ.Δ. Υ1β/.2000/04-05-1995 (ΦΕΚ 343   Β΄). Επίσης τα νεκρά ζώα που προκύπτουν, ενταφιάζονται και δεν διαχειρίζονται   σύμφωνα με την ΚΥΑ 11535/93 (ΦΕΚ 328Β/06-05-1993) του Ευρωπαϊκού Κανονισμού.
5.   Η μονάδα χρησιμοποιούσε για τι βιομηχανικές   της  ανάγκες νερό, από γεώτρηση χωρίς   να έχει εκδοθεί η σχετική άδεια χρήσης νερού, κατά παράβαση των προβλεπομένων   στη νομοθεσία για την προστασία και την διαχείριση των υδάτων Ν..   3199/2003(ΦΕΚ137/Α/05-06-2003).
ΑΣΗΜΑΚΗΣ ΑΕΒΕ
1.          Η εταιρεία στην   παραγωγικής της δραστηριότητα, πραγματοποιούσε επιπλέον μία διαδικασία  (βαφή)για την οποία δεν  έχει ενημερώσει τις αρμόδιες υπηρεσίες,  και δεν έχει  αδειοδοτηθεί περιβαλλοντικά, σύμφωνα με τα   προβλεπόμενα στους Ν. 1650/1986 (ΦΕΚ 160
Α
΄/86) & Ν.  3010(ΦΕΚ 91/Α2002).
2.          Η εταιρεία   απέρριπτε σαπουνελαία σε βόθρο διάθεσης  λυμάτων, κατά παράβαση της σχετικής  ΚΥΑ 13588/725(ΦΕΚ 383/Β/2006) για την διαχείριση   των επικίνδυνων αποβλήτων και της Υγειονομικής Διάταξης  Ε1β221/01-22(ΦΕΚ 138/Β1965)
STAMPA  GROUP  Α.Ε.
1.          Η δραστηριότητα   λειτουργούσε χωρίς να διαθέτει εν ισχύ την απαιτούμενη από την κείμενη   νομοθεσία περιβαλλοντική αδειοδότηση  κατά παράβαση των νομοθετικών διατάξεων (Ν.   1650/1986, Ν. 3010/2002, ΚΥΑ 69269 & ΚΥΑ 11014/703/Φ104/2003)
2.    Δεν διέθετε άδεια διαχείρισης και διάθεσης στερεών   αποβλήτων όσον αφορά  τα παραγόμενα   απόβλητα της και την παραγόμενη ιλύ από την μονάδα επεξεργασίας   υγρών αποβλήτων σύμφωνα με το αρ. 8, της   ΚΥΑ 50910/2727/2003 (ΦΕΚ 1909 Β΄)
3.          Δεν διέθετε   βιβλίο καταγραφής αερίων εκπομπών από΄την Δ/νση ΔΕΑΡΘ /ΥΠΕΧΩΔΕ  και δεν υπήρχαν μετρήσεις της ποιότητας των   αερίων αποβλήτων ανά βάρδια, σες αντίθεση με τον Περιβαλλοντικό Όρο 5.1. της σχετικής   ΑΕΠΟ και τις διατάξεις της ΚΥΑ 11294/93(ΦΕΚ 264/Β/15.04.93
ΑΦΟΙ ΜΠΕΛΛΟΥ ΕΠΕ
1.          Η δραστηριότητα δεν   διέθετε άδεια διάθεσης υγρών αποβλήτων, κατά παράβαση της Υγειονομικής   Διάταξης  Ε1β221/01-22(ΦΕΚ 138/Β1965).
2.          Η εταιρεία δεν   διέθετε περιβαλλοντικούς όρους κατά παράβαση των Ν. 1650/1986, Ν. 3010 /2002,   την ΚΥΑ 69269/5387/ (ΦΕΚ678/Β/90) & την    ΚΥΑ 15393/2332/ΦΕΚ1022/Β2002
1.          Η εταιρεία δεν   διέθετε άδεια λειτουργίας για το τμήμα    επεξεργασίας υποπροιόντων σφαγής .
2.          Δεν διέθετε την   σχετική άδεια για την συλλογή και    μεταφορά της  παραγόμενης  λάσπης από την μονάδα επεξεργασίας  των υγρών αποβλήτων της ,όπως αυτό   προβλέπεται στην σχετική  ΑΕΠΟ στο   εδάφιο (δ)  (Περιβαλλοντικός Όρος   11)  και απαιτείται από την   σχετική  ΚΥΑ 50910/2727/2003.
3.          Δεν είχε   εγκατεστημένη την φάση της χλωρίωσης στην μονάδα επεξεργασίας υγρών   αποβλήτων, όπως αυτό απαιτείται από την εγκεκριμένη μελέτη  διάθεσης, (στο εδάφιο 2.5.φασεις   επεξεργασίας) με συνέπεια να μην γίνεται απολύμανση των υγρών αποβλήτων και   να προκαλείται υποβάθμιση στον ποταμό ΑΣΩΠΌ.
4.          Η εταιρεία δεν   παρακολουθούσε και δεν κατέγραφε την ποιότητα των υγρών αποβλήτων στο τελικό   στάδιο επεξεργασίας και διάθεσης προς τον Ασωπό ποταμό, όπως αυτό απαιτείται από   τους περιβαλλοντικούς όρους (π.ο 11 & 12) της  σχετικής ΑΕΠΟ
5.           Η εταιρεία λειτουργεί τρεις γεωτρήσεις που   υπάρχουν στο οικόπεδό της και χρησιμοποιεί νερό για τις ανάγκες της   δραστηριότητας, κατά παράβαση των προβλεπομένων στη νομοθεσία για την   προστασία και διαχείριση των υδάτων (άρθρο 11, του σχετικού Νόμου 3199).
ΝΙΚΟΛΑΟΣ ΜΠΟΥΛΕΛΑΚΗΣ ΑΕΒΕ
Η εταιρεία λειτουργούσε χωρίς να έχει σε ισχύ την απαιτούμενη   από την κείμενη νομοθεσία περιβαλλοντική αδειοδότηση της  (Ν. 1650/1986, Ν.3010/2002, την ΚΥΑ   69269/5387/(ΦΕΚ 678/Β/90) & την ΚΥΑ 15393/2332/ΦΕΚ1022/Β2002)
ΑΛΟΥΜΙΝΙΟ ΠΑΠΑΔΑΚΗ ΑΒΕΕ
Η εταιρεία δεν   διέθετε σε ισχύ περιβαλλοντική αδειοδότηση κατά παράβαση των Ν. 1650/1986 & την ΚΥΑ  69269/5387/(ΦΕΚ   678/Β/90)
E.A.B.
1.          Η διαχείριση της   παραγόμενης ιλύος από τη μονάδα επεξεργασίας βιομηχανικών αποβλήτων   (χρωμιούχων, κυανιούχων, όξινων/ αλκαλικών κ.α) των εγκαταστάσεων της   εταιρείας, δεν γινόταν σύμφωνα με τα οριζόμενα στον όρο Δ.3.10. της με αρ.   πρωτ. : 157012 / 23-11-2006 Απόφαση Έγκρισης Περιβαλλοντικών Όρων και την   ισχύουσα νομοθεσία για τη διαχείριση των επικινδύνων αποβλήτων. Εν προκειμένω   η ιλύς είναι εκτεθειμένη στις καιρικές συνθήκες και δεν υπάρχει περιμετρική   τάφρος.
   150  .  000   €
20.000€
15.000€
8.500€
4.000€
Σχόλια για το άρθρο που θα διαβάσετε:
Κύριε Δασκαλόπουλε, σίγουρα ξέρετε καλύτερα από εμάς ότι υπάρχει μία έννοια που λέγεται κοινωνική ευθύνη. Υπάρχει επίσης μία άλλη έννοια που λέγεται Crisis Management. Αν στην Ελλάδα εχρησιμοποιήτο η πρώτη, θα είχε αποφευχθεί το πρόβλημα γενικώς και εν τη γεννέσει του. Αν στην Ελλάδα υπήρχε η δεύτερη, δεν θα κάνατε αυτές τις δηλώσεις. Αντίθετα, θα προτρέπατε τους ρυπαντές συναδέλφους σας να παραδεχθούν τα λάθη τους και να καταστρώσουν σχέδια για το πως αυτή η καταστροφή θα σταματήσει να υφίσταται και τι μέτρα θα λάβουν για την επαναφορά του περιβάλλοντος στην αρχική του κατάσταση.
Αντίθετα, όλοι οι βιομήχανοι, εφεσιβάλλετε τις πράξεις επιβολής προστίμων. Για να αποδείξετε τι; Για να πετύχετε τι; Δεν θα αναπνεύσετε κι εσείς τον ίδιο αέρα; Δεν θα πιείτε το ίδιο νερό; Διεκδικείτε μαχητικά το δικαίωμα στην ρύπανση; Και ζητάτε συγκάληψη των ευθυνών που φέρουν οι ρυπαντές;
Αυτά επί του ύφους.
Επί της ουσίας τώρα.
Α. Ο ρυπαίνων πληρώνει και αναλαμβάνει τις ενέργειες αποκατάστασης. (ή τουλάχιστον έτσι θα έπρεπε). Πρέπει λοιπόν να ξέρουμε ποιοί ευθύνονται για να παρακολουθούμε τις “πληρωμές”.
Β. Εάν τα ονόματα των εταιριών που ρυπαίνουν, δεν δημοσιοποιούνται, εναντίον τίνος θα κινηθεί όποιος θίγεται και  θέλει να διεκδικήσει αποζημιώσεις για την ρύπανση;  Δεν πρέπει να ξέρει ο καθένας που θέλει να κινηθεί δικαστικά ποιόν θα κυνηγήσει;
Γνωρίζουμε καλά το σκεπτικό σας. Δεν περιμένετε μηνύσεις γιατί τα σκεπτικά των αποφάσεων βγαίνουν με τόσο ωραίο τρόπο και διατυπώνονται τόσο έξυπνα,  που δεν θεμελιώνουν εύκολα  κανένα δικαιωμα διεκδικήσεων από τους θιγόμενους. Θα βρούμε τρόπους να το πολεμήσουμε κι αυτό. Αλλά τηρήστε τουλάχιστον τα προσχήματα!
Οι βιομήχανοι δυσαρεστήθηκαν από… τον τρόπο με τον οποίο επεβλήθηκαν τα πρόστιμα για τον Ασωπό, όπως έγινε γνωστό μετά τις επαφές του προεδρείου του ΣΕΒ με τον Γ.Σουφλιά για θέματα περιβάλλοντος.Συγκεκριμένα, o Δημ.Δασκαλόπουλος ζήτησε από τον υπουργό τη δημιουργία Εθνικού Συμβουλίου Ανάπτυξης, το οποίο θα σχεδιάζει και θα γνωμοδοτεί σε ό,τι αφορά θέματα περιβάλλοντος και χωροταξίας, ενώ παράλληλα εξέφρασε τη δυσαρέσκεια του κλάδου για τον τρόπο που αντιμετωπίστηκαν οι επιχειρήσεις που ρύπαιναν την περιοχή του Ασωπού ποταμού (για τα πρόστιμα που τους επιβλήθηκαν και τη δημοσιοποίηση των επωνυμιών τους).
«Όργανο υπάρχει»
Ο κ. Γ. Σουφλιάς δήλωσε ότι δεν έκανε δεκτή την πρόταση για το εθνικό συμβούλιο,καθώς υπάρχει και λειτουργεί το εθνικό συμβούλιο χωροταξίας.
Σε ό,τι αφορά τα παράπονα για τα πρόστιμα στις βιομηχανίες των Οινοφύτων,ο υπουργός ξεκαθάρισε πως έγινε ό,τι ακριβώς προβλέπει ο νόμος και επεσήμανε στο πρόεδρο του ΣΕΒ να ενημερώσει τα μέλη του ότι σε περίπτωση υποτροπής δεν θα διστάσει να βάλει λουκέτο στις επιχειρήσεις που παρανομούν και ρυπαίνουν τον Ασωπό.
Ο κ. Σουφλιάς ανέφερε επίσης ότι επεσήμανε στον ΣΕΒ να συστήσει στα μέλη του συνδέσμου να είναι προσεκτικά σε ζητήματα περιβάλλοντος διότι οι περιβαλλοντικοί έλεγχοι θα είναι αυστηροί. Τόνισε ότι στόχος του υπουργείου είναι η αποκέντρωση των βιομηχανιών κι η συγκέντρωσή τους σε συγκεκριμένες περιοχές προκειμένου και να ενισχυθεί η ανταγωνιστικότητα και να προστατευθεί το περιβάλλον.
Σε ό,τι αφορά το χωροταξικό, ο κ. Γ. Σουφλιάς δήλωσε πως θα κατατεθεί αρχικά στη διαρκή επιτροπή της βουλής, το αργότερο μέχρι αρχές Μαρτίου, προκειμένου να περιληφθούν κι άλλες προτάσεις που έχουν γίνει από το διάλογο που έχει προηγηθεί και στη συνέχεια θα πάει στην ολομέλεια προς ψήφιση.
Θέμα:  Αίτηση παροχής στοιχείων σχετικά με την ποιότητα νερών του Ασωπού ποταμού
Αγαπητέ κ Αρβανιτίδη,
Ο Σύλλογός μας «Πολίτες για την Αειφορία» δημιουργήθηκε ως αντίδραση στην επί χρόνια τώρα συντελούμενη ρύπανση και υποβάθμιση των παρα-Ασώπιων περιοχών από την άναρχη βιομηχανική δραστηριότητα, και έχει ως κύριο σκοπό την ανατροπή της υπάρχουσας κατάστασης και την προώθηση της ανάπτυξης με αειφορία.
Όπως σας είναι γνωστό το πρόβλημα της ρύπανσης του ποταμού από την απόρριψη επικίνδυνων βιομηχανικών αποβλήτων έχει λάβει ανεξέλεγκτες διαστάσεις και η ανησυχία των πολιτών της ευρύτερης περιοχής αγγίζει πλέον τα όρια του πανικού.
Γνωρίζουμε ότι η υπηρεσία σας παρακολουθεί την ποιότητα των υδάτων του Ασωπού ποταμού στα πλαίσια του προγράμματος «παρακολούθησης ποιότητας επιφανειακών υδάτων».
Στα πλαίσια της άσκησης του δικαιώματός μας για την πρόσβαση του κοινού στις δημόσιες υπηρεσίες για παροχή πληροφοριών σχετικά με το περιβάλλον η οποία είναι και νομοθετικά κατοχυρωμένη (Αριθμ. Η.Π. 11764/653 (ΦΕΚ Β΄ 327/17.03.2006) , ζητούμε να μας χορηγήσετε :
Όλα τα διαθέσιμα στοιχεία (ευρήματα) που αφορούν τον ποταμό Ασωπό απ’ αρχής εφαρμογής του προγράμματος καθώς και οτιδήποτε άλλο σχετικό έχει η υπηρεσία σας προκειμένου να τα αξιοποιήσουμε για την επίτευξη των σκοπών του συλλόγου μας.
Τις προδιαγραφές για την υλοποίηση – εφαρμογή του εν λόγω προγράμματος καθώς και το σύνολο των αναλύσεων που έχουν πραγματοποιηθεί στα πλαίσια του για τον Ασωπό ποταμό. (Συχνότητα δειγματοληψιών, σημεία δειγματοληψίας κλπ)
Θα θέλαμε επίσης να λάβουμε γνώση και οποιονδήποτε άλλων ενεργειών έχει κάνει η υπηρεσία σας σχετικά με τον Ασωπό ποταμό.
Με τιμή,
14  02  2008
Έτσι όπως έχει διαμορφωθεί η κατάσταση σήμερα, σχετικά με το τοξινομένο νερό, στην πόλη μας, πιστεύουμε ότι αν θέλουμε να προστατεύσουμε την υγεία, των παιδιών μας, της οικογένειας και όλων των συγκατοίκων μας, σ’ αυτόν τον ιστορικό τόπο, αν θέλουμε να μιλάμε για μέλλον, βιολογικό, οικονομικό κλπ, πρέπει σήμερα, τώρα να πάρουμε τα μέτρα μας. Μακάρι να διαψευστούμε. Η πραγματικότητα όμως, μέχρι σήμερα μας επιβεβαιώνει.
Οι αιτίες του κακού συνεχίζουν να υπάρχουν  και απρόσκοπτα να καταστρέφουν το περιβάλλον. Σήμερα είναι το νερό με το εξασθενές Χρώμιο, από κοντά έρχονται, το Αρσενικό, το Κάδμιο, ο Μόλυβδος. Αύριο, θα είναι ο αέρας που αναπνέουμε, οι θάλασσες μας, τα βουνά και οι κάμποι μας, με τα εργοστάσια παραγωγής ηλεκτρικής ενέργειας με φυσικό αέριο ( Θήβα- Θίσβη- Αντίκυρα κλπ), με γαιάνθρακες (Αντίκυρα-Λάρυμνα-Αλιβέρι κλπ), με καύση σκουπιδιών , με φωτοβολταϊκά και ανεμογεννήτριες. Για την «αξιοποίηση» των Δημοτικών ή των Κρατικών ή των ιδιωτικών εκτάσεων. Στο βωμό του κέρδους των λίγων, οι ζωές των πολλών.
Την αξία του περιβάλλοντος την έχουν εκτιμήσει οι μεγάλοι του πλανήτη και έχουν αρχίσει, δειλά-δειλά ν’ ανησυχούν (βλέπε Κιότο), είναι κρίμα, εμείς οι απλοί άνθρωποι, να κοιμόμαστε ήσυχοι.
Δεν έχουμε άλλα περιθώρια.
Πρέπει να πιέσουμε τους υπεύθυνους να κινηθούν. Χωρίς την δική μας πίεση, δεν πρόκειται να γίνει τίποτα . Το μέλλον μας, θα είναι δυσοίωνο.
Η ενότητα μας, η μαζικότητα μας, η αποφασιστικότητα μας, η υπομονή μας και η επιμονή μας, θα καθορίσουν την έκβαση του αγώνα.
Διαφορετικά θα πεθάνουμε όλοι, ήσυχα στον ύπνο μας, ξαπλωμένοι στους καναπέδες μπροστά από την τηλεόραση ή «ανησυχούντες», στις καφετέριες ή στα ουζερί.
Η συγκέντρωση, την Τρίτη 19 Φεβρουαρίου 2008, πρέπει να είναι, μαζική και αποφασιστική. Δεν πρέπει να λείψει κανείς. Ολοι μας πλέον γνωρίζουμε και πρέπει να πάρουμε θέση.
Παίρνουμε την πρωτοβουλία και σας καλούμε να δώσετε το παρόν, δραστήρια και ενεργά, όπως εσείς θεωρείτε καλλίτερα.
Και μαζί σας, όλοι θα αισθάνονται πιο αισιόδοξοι, ότι κάτι μπορεί να γίνει.
Θηβαίοι πολίτες για το περιβάλλον
Συμπαράταξη Βοιωτών για το περιβάλλον
ΔΕΛΤΙΟ ΤΥΠΟΥ.
« το Cr+6 των βιομηχάνων σκοτώνει- καθαρό νερό ΤΩΡΑ», « Όχι στα ψέματα και τον εμπαιγμό – καθαρό νερό ΤΩΡΑ», έγραφαν τα πανώ και καλούσαν του Θηβαίους στην συγκέντρωση-διαμαρτυρία την Τρίτη 19 Φεβρουαρίου, στην πλατεία στις 7μμ.
Ηταν τρία (3), σε τρία σημεία της πόλης. Στην κεντρική πλατεία, στην πλατεία των Αγίων Θεοδώρων και στον κόμβο, στο γήπεδο. Μέρα μεσημέρι, Παρασκευή, τα κρεμάσαμε, την νύχτα της ίδιας μέρας, άνθρωποι του Δήμου, τα κατέβασαν.
Η ενέργεια αυτή, αποκαλύπτει περίτρανα, το πόσο «γυμνός είναι ο βασιλιάς». Αν νομίζει ο κος Δήμαρχος, ότι με τέτοιες μεθόδους, αυθαίρετες, αντιδημοκρατικές, φασιστικές, αντιλαϊκές, παράνομες και αντισυνταγματικές, με πρακτικές που θυμίζουν άλλες σκοτεινές εποχές, πολιτικής βαρβαρότητας και μισαλλοδοξίας, με συμπεριφορές καταδικασμένες στη συνείδηση του λαού μας, θα φιμώσει τους πολίτες ή θα σταματήσει τη λαϊκή αγανάκτηση που φουντώνει μέρα με τη μέρα από την εγκληματική και προκλητική αδιαφορία και απραξία του ιδίου και των θεσμικών υπευθύνων, Νομαρχίας και Υπουργείων, Υγείας και Περιβάλλοντος, είναι γελασμένος.
Είναι συνταγματικά κατοχυρωμένο δημοκρατικό δικαίωμα του Λαού, που το έχει κερδίσει με αιματηρούς αγώνες, από αιώνες, να μπορεί να εκφράζει ελεύθερα τη γνώμη του και να διεκδικεί με κάθε τρόπο το δίκιο του.
Οι κύριοι που παριστάνουν την εξουσία στην πόλη μας, ας δείξουν συνέπεια και δραστηριότητα σε άλλα θέματα, προς όφελος του κοινωνικού συνόλου και όχι σε βάρος της δημοκρατίας και της ελευθερίας.
Οι αντιδημοκρατικές πρακτικές που αποσκοπούν στην τρομοκράτηση των πολιτών και στο φίμωμά τους, θα πέσουν στο κενό. Δεν φοβίζουν κανένα.
Θήβα 10 Φεβρουαρίου 2008
Πραγματοποιήθηκε την Κυριακή 3 Φεβρουαρίου, με ιδιαίτερη επιτυχία η 2η Ολομέλεια του Οικολογίου .
Το Οικολόγιο είναι µια ανεξάρτητη πρωτοβουλία πολιτών. Γεννήθηκε στο διαδίκτυο, µε αφορµή τις καταστροφικές και πολύνεκρες πυρκαγιές του καλοκαιριού του 2007. Φιλοδοξεί να αποτελέσει έναν κόµβο έγκυρης ενηµέρωσης και ανοιχτού διαλόγου σχετικά µε τα µικρά και µεγάλα οικολογικά ζητήµατα, καθώς και να συµβάλλει δυναµικά στη δραστηριοποίηση όλων των ενεργών πολιτών που επιµένουν να διεκδικούν ένα καλύτερο περιβάλλον.
Το Οικολόγιο είναι και θα παραµείνει µακριά από οικονοµικές ή πολιτικές σκοπιµότητες. ∆εν έχει πόρους και διοικητικά συµβούλια. Στηρίζει τη δύναµή του αποκλειστικά στη συλλογικότητα των µελών του, που αγωνίζονται ισότιµα και δηµοκρατικά για την προστασία του περιβάλλοντος. Η πρόσβαση είναι ελεύθερη σε όλους και η συνεργασία µε οργανώσεις, ιδρύµατα και φορείς είναι ευπρόσδεκτη.
Στην συνάντησή παραβρέθηκαν και μίλησαν ο πατήρ Ιωάννης Οικονομίδης των Οινοφύτων,  ο Θανάσης Παντελόγλου, χημικός μηχανικός και αγωνιστής για το θέμα της ρύπανσης του Ασωπού και ο Μιχάλης Γιαλούρης, πρώην Αντιδήμαρχος Οινοφύτων που παύτηκε λόγω της μαχητικής στάσης του στο θέμα του Ασωπού (φωτό).
Από την πλευρά τους, τα μέλη του Οικολογίου , αποφάσισαν στην συνάντηση να προβάλουν το θέμα της ρύπανσης της περιοχής μας στο Οικολόγιο αλλά και στα προσωπικά τους blogs, και το επόμενο τους newsletter να έχει σαν κύριο θέμα τον Ασωπό.
Πολίτες για την Αειφορία
Παραθέτουμε από το blog:
Επειδή  δεν εμπιστευόμαστε τους «αρμόδιους» να κάνουν για εμάς χωρίς εμάς, αυτό που θα έπρεπε να είχαν κάνει χρόνια πριν, φτιάξαμε τον σύλλογό μας. Όλοι εμείς οι θιγμένοι-τοξινωμένοι πολίτες της παραΑσώπιας περιοχής. Έδρα μας τα Οινόφυτα αφού από εκεί ξεκινάει το πρόβλημα. Απλωνόμαστε όμως όπου μπορεί να φτάνουν οι συνέπειες της αυθαιρεσίας που συντελείται σ’ αυτό άκρο της Βοιωτίας. Πολίτες για την Αειφορία. Δηλαδή πολίτες για μια καλύτερη ποιότητα ζωής. Ζωής με μέλλον και προοπτική. Ζωής με υγεία και ασφάλεια.
Στις αναρτήσεις  του ιστολογίου μας θα ενημερώνεστε για τις κάθε είδους δραστηριότητες του συλλόγου μας καθώς και για το πότε και που πραγματοποιούνται οι συνελεύσεις μας.
Επόμενη συνάντηση
Εμείς, να ευχηθούμε  Καλή Επιτυχία!
…ιδού η κατάσταση:
Τι μετράει;
Και για να μην αφήσουμε παραπονεμένο τον Θερμιδώνα, παραπόταμο του Ασωπού, δείτε την κατάστασή του (κλικ)
Να είναι καλά το WordPress, που αύξησε τον χώρο μας σε 3GB, και όσοι
φίλοι και συναγωνιστές εξακολουθούν να μας στέλνουν υλικό, πληροφορίες και φωτογραφίες.
Όπως πάντα, αναδημοσιεύστε ελεύθερα, αρκεί να μας ενημερώνετε πριν για την τυπική άδεια και για να ξέρουμε που θα δημοσιευθεί αυτό το υλικό.
Περαστικά μας.
143,234 hits
