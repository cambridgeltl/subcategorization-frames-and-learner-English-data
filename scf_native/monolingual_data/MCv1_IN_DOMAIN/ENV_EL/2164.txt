Ενημερωμένος Πολίτης = Ενεργός Πολίτης! Αγωνίζεται για ποιότητα ζωής, καθαρό περιβάλλον, κατάλληλο πόσιμο νερό, προστασία φυσικού και πολιτιστικού πλούτου, καταπολέμηση  κλιματικής αλλαγής, καθαρή ενέργεια, ενεργειακή απόδοση, καθαρή βιομηχανία, περιβαλλοντική ευθύνη. Για πρόσβαση στην περιβαλλοντική πληροφόρηση και συμμετοχή στη λήψη αποφάσεων. Ενεργοί Πολίτες = Δύναμη, αξιοπρέπεια και σθένος.
Εμφάνιση νεότερων αναρτήσεων με την ετικέτα Καραβασίλη . Εμφάνιση παλαιότερων αναρτήσεων
Εμφάνιση νεότερων αναρτήσεων με την ετικέτα Καραβασίλη . Εμφάνιση παλαιότερων αναρτήσεων
28 Αυγ 2010
Ανακοινώθηκαν την Τετάρτη 25 Αυγούστου 2010, οι πρώτες αποφάσεις του Υπουργείου Περιβάλλοντος για την προστασία του υγροβιοτόπου του Βουρκαρίου Μεγάρων!
Συγκεκριμένα στο σχετικό Δελτίο τύπου του Υπουργείου ανακοινώθηκε η αναστολή έκδοσης οικοδομικών αδειών και έγκρισης εργασιών για την περιοχή του Βουρκαρίου, διάρκειας 9 μηνών!
Στο διάστημα αυτό θα προετοιμαστεί και θα εκδοθεί σχετικό Προεδρικό Διάταγμα που θα συγκεκριμενοποιεί τους όρους προστασίας του, (όπως ακριβώς έχει ήδη καθοριστεί στις πρόσφατες εξαγγελίες του Υπουργείου για το Βουρκάρι οι οποίες περιλαμβάνονται στο πρόγραμμα Αθήνα-Αττική 2014).
Η Υπουργική αυτή Απόφαση βάζει «φρένο» σε όλες τις εργασίες για νέες βιομηχανικές και βιοτεχνικές μονάδες στη χερσαία περιοχή του υγροβιοτόπου των Μεγάρων και θέτει τις βάσεις τόσο για τη διάσωση και προστασία του οικοσυστήματος όσο και για την αναβάθμιση όλης της περιοχής του υγροβιοτόπου!
Τα μέλη, οι υποστηρικτές και οι φίλοι του "Συντονιστικού Φορέα των Συλλόγων για την προστασία του Βουρκαρίου" που αγωνίζονται από κοινού και συστηματικά τα τελευταία δύο χρόνια για την προώθηση του αιτήματος της προστασίας του, είναι φυσικό να αισθανόμαστε ιδιαίτερη χαρά και ικανοποίηση από την τελευταία αυτή πολύ σημαντική εξέλιξη, που μας οπλίζει με δύναμη να συνεχίσουμε την προσπάθεια μέχρι τέλους.
Οι αγώνες που δόθηκαν, και που θα συνεχίσουν να δίνονται σε όλα τα επίπεδα, από τους ευαισθητοποιημένους πολίτες των Μεγάρων, της Νέας Περάμου, της Σαλαμίνας και τους Συλλόγους τους (οι οποίοι συναποτελούν τον Φορέα Προστασίας Βουρκαρίου) φαίνεται ότι αποδίδουν τελικά καρπούς και γεννούν ελπίδες για το μέλλον!
Η υπόθεση της υπεράσπισης του υγροβιοτόπου, έγινε υπόθεση όλων των ευαίσθητων πολιτών της Μεγαρίδας, του τοπικού έντυπου τύπου αλλά και των τοπικών μπλόγκς. Την υπόθεση της προστασίας και ανάδειξης του υγροβιοτόπου υποστηρίζει ο δήμος Μεγαρέων. Όλοι μαζί αγωνιζόμαστε σε μια κοινή προσπάθεια για την προστασία και την αναβάθμιση της ευρύτερης περιοχής της Μεγαρίδας και συνάμα τη βελτίωση της ποιότητας ζωής μας, έχοντας ως κοινή αφετηρία τη συναίσθηση του χρέους μας να παραδώσουμε στις επόμενες γενιές περισσότερη ομορφιά και πλούτο από όσον κληροδοτήσαμε!
Στο διάστημα αυτό δημιουργήθηκε επιπρόσθετα ένα συγκινητικά μεγάλο υπερτοπικό μέτωπο για την προστασία του υγροβιοτόπου στο οποίο συμμετέχουν εκτός από τους τοπικούς συλλόγους, οικολογικές οργανώσεις (όπως η Ελληνική Ορνιθολογική Εταιρεία και η WWF Ελλάς), νομικά γραφεία, ειδικοί επιστήμονες (περιβαλλοντολόγοι, υδρολόγοι, βιολόγοι, δασολόγοι), πολιτικοί παράγοντες και δημοσιογράφοι.
Στην συλλογική αυτή προσπάθεια βέβαια ανταποκρίθηκαν άμεσα και με ιδιαίτερη ευαισθησία τόσο η Υπουργός κ. Τίνα Μπιρμπίλη όσο και η Ειδική Γραμματέας του Υπουργείου κ. Μαργαρίτα Καραβασίλη.
Στο διάστημα που ανοίγεται μπροστά μας θα συνεχίσουμε επιμελώς, αλλά και με ιδιαίτερη επιμονή και αποφασιστικότητα, τον έλεγχο για να αποτρέψουμε κάθε πιθανή επιδίωξη παραβίασης της εν λόγω Υπουργικής Απόφασης, από οποιονδήποτε και αν επιχειρηθεί! Θα βρεθούμε μπροστά και παντού, στο μέτωπο της ενημέρωσης αλλά και στο νομικό μέτωπο για την προστασία της περιοχής!
Ενωμένοι και αποφασισμένοι θα συνεχίσουμε μέχρι την οριστική κατάργηση της βιομηχανικής ζώνης στην παράκτια περιοχή των Μεγάρων και τη νομοθετική κατοχύρωση ειδικών όρων προστασίας για τον υγροβιότοπο του Βουρκαρίου.
Μέγαρα 26 Αυγούστου 2010
ΔΕΛΤΙΟ ΤΥΠΟΥ - Αθήνα, 27 Αυγούστου 2010
Το Υπουργείο Περιβάλλοντος Ενέργειας και Κλιματικής Αλλαγής, ήδη από τις θέσεις που ανέπτυξε η Υπουργός στα Οινόφυτα, ξεκάθαρα αναγνώρισε το μεγάλο πρόβλημα της περιοχής και την επικινδυνότητα του εξασθενούς χρωμίου, καθώς και την ανάγκη διαφοροποίησής του από το ολικό χρώμιο.
Με την ΚΥΑ για τον Ασωπό, μεταξύ ενός μεγάλου αριθμού παραμέτρων, καθόρισε ένα αυστηρό και χωριστό όριο για το εξασθενές χρώμιο (3 μg/l) και σύντομα θα καθορίσει όρια για ένα μεγάλο σύνολο παραμέτρων- μεταξύ των οποίων- και για το εξασθενές χρώμιο, σε όλα τα επιφανειακά νερά της χώρας.
Το ΥΠΕΚΑ παρακολουθεί την υλοποίηση των δράσεων που απαιτούνται για την επίτευξη των στόχων της ΚΥΑ, με την έκδοση σχετικής Εγκυκλίου και επιδιώκει τη στενή συνεργασία με τις βιομηχανίες της περιοχής. Σε συνέχεια προηγούμενων επαφών μεταξύ εκπροσώπων του ΣΕΒ και του ΥΠΕΚΑ, η περαιτέρω και με συγκεκριμένο πρόγραμμα δράσης προώθηση της συνεργασίας αυτής αποτέλεσε το αντικείμενο σύσκεψης που πραγματοποιήθηκε χθες, 26 Αυγούστου, με παρουσία της Υπουργού, Τίνας Μπιρμπίλη, και στην οποία συμμετείχαν οι Ειδικοί Γραμματείς του ΥΠΕΚΑ, Μαργαρίτα Καραβασίλη, και Ανδρέας Ανδρεαδάκης, καθώς και ο αντιπρόεδρος του ΣΕΒ, Ευθύμιος Βιδάλης.
Από τον Απρίλιο του 2010, σε στενή συνεργασία με την ΕΥΔΑΠ, την Περιφέρεια και τις τοπικές Δημοτικές Επιχειρήσεις Ύδρευσης Αποχέτευσης και τους ΟΤΑ έχουν δρομολογηθεί συγκεκριμένες ενέργειες για την ασφαλή υδροδότηση των κατοίκων της περιοχής με καθαρό πόσιμο νερό, έχουν εξασφαλισθεί οι απαιτούμενοι για το σκοπό αυτό πόροι και η ΕΥΔΑΠ έχει ολοκληρώσει τις απαιτούμενες διερευνήσεις. Τα Οινόφυτα ήδη τροφοδοτούνται με νερό του Μόρνου.
Όπως αποφασίστηκε σε πρόσφατη σύσκεψη με τη συμμετοχή της Υπουργού ΠΕΚΑ, Τίνας Μπιρμπίλη, του Γενικού Γραμματέα ΠΕΚΑ Ανδρέα Ανδρεόπουλου, της Ειδικής Γραμματέας Επιθεώρησης Περιβάλλοντος και Ενέργειας, Μαργαρίτας Καραβασίλη, του Ειδικού Γραμματέα Υδάτων, Ανδρέα Ανδρεαδάκη, του Γενικού Διευθυντή Ανάπτυξης της ΕΥΔΑΠ, Γιάννη Πάσσιου, καθώς και της Γενικής Γραμματέας της Περιφέρειας Στερεάς Ελλάδας, Κατερίνας Διαμαντοπούλου, με χρηματοδότηση του ΥΠΕΚΑ, η Περιφέρεια Στερεάς Ελλάδας θα δημοπρατήσει άμεσα τα απαιτούμενα έργα αναβάθμισης του διυλιστηρίου των Οινοφύτων και μεταφοράς νερού από τον Μόρνο στις κοινότητες που υδροδοτούνται με το προβληματικό νερό της περιοχής. Τα έργα αυτά θα γίνουν σε συνεργασία με την ΕΥΔΑΠ, αξιοποιώντας παράλληλα και την τεχνογνωσία της.
Το ΥΠΕΚΑ σε συνεργασία με το Υπουργείο Υγείας και Κοινωνικής Αλληλεγγύης θα επεξεργασθεί την αναθεώρηση του κανονισμού για το πόσιμο νερό, με στόχο τη διακριτή αναφορά σε όριο για το εξασθενές χρώμιο.  Την αναθεώρηση αυτή θα την προωθήσει άμεσα με τον υπεύθυνο τρόπο που αρμόζει σε ένα τόσο σοβαρό θέμα, με πλήρη αξιοποίηση των σύγχρονων επιστημονικών δεδομένων και γόνιμο επιστημονικό διάλογο και διαβούλευση. Στο πλαίσιο αυτό εντάσσεται και η διοργάνωση διεθνούς συνάντηση εμπειρογνωμόνων, η οποία θα πραγματοποιηθεί τον Οκτώβριο του 2010.
Σαράντα και πλέον έτη συνεχούς ρύπανσης «κλείνει» ο Ασωπός, αλλά μόλις τα τελευταία χρόνια ξεκίνησαν σοβαρές προσπάθειες για να αλλάξει κάτι. Η χρόνια ρύπανση της περιοχής από τις παρακείμενες βιομηχανίες έχει ως αποτέλεσμα η απορρύπανση της περιοχής να καθίσταται εκ των πραγμάτων ιδιαίτερα δύσκολη και χρονοβόρος. Ενώ ταυτόχρονα η πολιτεία και οι κάτοικοι καλούνται να δίνουν ένα διαρκή αγώνα για την προστασία του περιβάλλοντος της περιοχής τους.
Ο ποταμός Ασωπός χαρακτηρίστηκε επισήμως αγωγός βιομηχανικών λυμάτων το 1969. Ηταν η εποχή που μεγάλες βιομηχανίες έφευγαν από την Αττική, ελλείψει επαρκών χώρων για την ανάπτυξη των δραστηριοτήτων τους. Παρότι τα λύματα θα έπρεπε να καταλήγουν επεξεργασμένα στο ποτάμι, καμία από τις μεγάλες βιομηχανίες της περιοχής δεν έκανε το αυτονόητο. Οι επικίνδυνες ουσίες πέρασαν στο ποτάμι, μόλυναν τον υπόγειο υδροφόρο ορίζοντα, συχνά και το υπέδαφος. Ολα αυτά, εν αγνοία των κατοίκων και εργαζομένων της περιοχής, που συνέχιζαν κανονικά να πίνουν νερό από γεωτρήσεις.
Οι έλεγχοι της Ειδικής Υπηρεσίας
Η πρώτη κρούση για τις επικίνδυνες συνέπειες της πολυετούς ρύπανσης έγινε το 2004: έλεγχοι της Ειδικής Υπηρεσίας Επιθεωρητών Περιβάλλοντος διαπίστωσαν παραβάσεις της περιβαλλοντικής νομοθεσίας και επέβαλαν πρόστιμα σε 10 βιομηχανίες. Στα χρόνια που ακολούθησαν, οι κάτοικοι της περιοχής πραγματοποίησαν ελέγχους στο νερό, κινήθηκαν δικαστικώς ενάντια στους ρυπαντές και απευθύνθηκαν σε κάθε κατεύθυνση ζητώντας βοήθεια.
Το 2007 ο τότε υπουργός ΠΕΧΩΔΕ χαρακτήρισε την προστασία του Ασωπού «εθνικό έργο», οι έλεγχοι αυξήθηκαν, όμως οι επεμβάσεις στην περιοχή παρέμειναν αποσπασματικές. Η τελευταία «νίκη» των κατοίκων ήρθε πριν από ένα μήνα, όταν το ΣτΕ έδωσε διορία σε δύο από τις βασικές βιομηχανίες της περιοχής να εξασφαλίσουν τον έλεγχο των παραγόμενων αποβλήτων τους.
Εν τω μεταξύ το υπουργείο Περιβάλλοντος ξεκίνησε μια νέα προσπάθεια. Αλλαξε το νομικό πλαίσιο και επέβαλε στον Ασωπό τους αυστηρούς ποιοτικούς όρους που προβλέπει η ευρωπαϊκή νομοθεσία για τα ποτάμια. Πού βρισκόμαστε σήμερα;
Η ύδρευση των Οινοφύτων
«Καταρχήν, η ύδρευση των Οινοφύτων έχει τα τελευταία χρόνια εξασφαλιστεί από τον Μόρνο, με κάποια προβλήματα στο διυλιστήριο που αντιμετωπίζονται. Η ΕΥΔΑΠ έχει κάνει πλέον όλες τις απαραίτητες ενέργειες ώστε σταδιακά όλες οι προβληματικές περιοχές να υδροδοτηθούν από τον Μόρνο», εξηγεί στην «Κ» η ειδική γραμματέας Επιθεώρησης Περιβάλλοντος και Ενέργειας, κ. Μαργαρίτα Καραβασίλη. «Η τελευταία σύσκεψη έγινε προχθές και όλα είναι έτοιμα πλέον ώστε να ξεκινήσουν τα έργα».
Προ μηνών το ΥΠΕΚΑ έθεσε με απόφασή του αυστηρά όρια στα υγρά απόβλητα που απορρίπτονται στο ποτάμι. «Στην αρχή η βιομηχανία ενοχλήθηκε, όμως τώρα έχει δεχθεί να προσαρμοστεί και πλέον συνεργαζόμαστε εξαιρετικά. Γνωρίζουμε, βέβαια, ότι ακόμα και σήμερα ορισμένες βιομηχανίες δεν λειτουργούν σωστά· όμως έως το τέλος του 2010 θα πρέπει όλοι να αναθεωρήσουν τους περιβαλλοντικούς τους όρους και μέσα στο πρώτο εξάμηνο του 2011 να προσαρμοστούν στις πλέον «καθαρές» τεχνολογίες».
Σύμφωνα με την κ. Καραβασίλη, παράλληλα με τη ρύπανση του Ασωπού θα πρέπει να αντιμετωπιστεί και η απόρριψη (ή ταφή) επικίνδυνων αποβλήτων από τις βιομηχανίες, πρόβλημα με άγνωστες διαστάσεις. «Μέσα στο αμέσως επόμενο διάστημα το υπουργείο Περιβάλλοντος θα προχωρήσει σε ανακοινώσεις για τα σχέδιά του».
Δεν πέρασε χωρίς αντιδράσεις το σοβαρότατο περιστατικό ρύπανσης του Πηνειού ποταμού, που σημειώθηκε την περασμένη Παρασκευή και εντοπίστηκε από κατοίκους ανάμεσα στους οικισμούς Δασοχώρι και Κουλούρι. Οπως διαπιστώθηκε, ευθύνεται τοπική εταιρεία που ασχολείται με τον καθαρισμό ζωικών λιπών.
Μιλώντας στην «Κ» η ειδική γραμματέας Επιθεωρητών Περιβάλλοντος κ. Μαργαρίτα Καραβασίλη υπογράμμισε τη σπουδαιότητα του συμβάντος. «Ο Πηνειός αντιμετωπίζει πολύ μεγάλο πρόβλημα και χρειάζεται συνολικός έλεγχος», τόνισε, προαναγγέλλοντας ότι μετά το καλοκαίρι και σε συνεργασία με τη νομαρχία, οι επιθεωρητές Περιβάλλοντος θα προχωρήσουν σε συνολική αυτοψία, σε όλο το μήκος του ποταμού, για να εντοπιστούν τα προβλήματα και οι πηγές ρύπανσης.
Απογοήτευση
Η κ. Καραβασίλη εξέφρασε την απογοήτευσή της γιατί «δεν συνελήφθησαν επ’ αυτοφώρω οι δράστες της ρύπανσης», σημειώνοντας ότι «καθώς τα λύματα έπεφταν στο ποτάμι από τον αγωγό του βιολογικού καθαρισμού του εργοστασίου, πρέπει να αποκλειστεί η περίπτωση του λάθους».
Την άμεση πραγματοποίηση περιβαλλοντικής επιθεώρησης στον Πηνειό ζήτησε και ο πρόεδρος της Επιτροπής Περιβάλλοντος της Βουλής κ. Κ. Καρτάλης σε επικοινωνία του με την κ. Καραβασίλη. Παράλληλα ζήτησε την εκτίμηση των επιθεωρητών Περιβάλλοντος σε ό,τι αφορά την ανταπόκριση των δημόσιων αρχών για την αντιμετώπιση της ρύπανσης αλλά και τον εντοπισμό των υπευθύνων.
«Το πρόσφατο περιστατικό ρύπανσης ούτε τυχαίο είναι ούτε μεμονωμένο. Αν δεν ληφθούν άμεσα και μόνιμα μέτρα, δεν θα είναι και το τελευταίο» ανέφερε ο κ. Καρτάλης σε επιστολή του προς την κ. Καραβασίλη.
Ο ίδιος εξέφρασε την ανάγκη για ένα ειδικό πρόγραμμα προστασίας του Πηνειού που θα περιλαμβάνει, μεταξύ άλλων, την πραγματοποίηση περιοδικών περιβαλλοντικών ελέγχων στις βιομηχανίες, βιοτεχνίες και κτηνοτροφικές μονάδες που δραστηριοποιούνται κοντά στις όχθες του Πηνειού, αλλά και τη στήριξη των μονάδων σε ό,τι αφορά τις τεχνολογίες προστασίας του περιβάλλοντος.
ΚΑΘΗΜΕΡΙΝΗ, 10-08-2010, Του Γιαννη Eλαφρου
Οι επιθεωρητές περιβάλλοντος «πήραν το όπλο τους» για να βάλουν τέλος στην τσιμεντοποίηση πανέμορφων τοποθεσιών στην Ελαφόνησο και στους Παξούς, καλώντας τις αρμόδιες αρχές να εφαρμόσουν πιστά την περιβαλλοντική και πολεοδομική νομοθεσία, να ανακαλέσουν άμεσα παράνομες οικοδομικές άδειες και να προωθήσουν την κατεδάφιση των αυθαίρετων κτισμάτων και την αποκατάσταση της περιβαλλοντικής βλάβης.
Οι δύο περιοχές που κίνησαν το ενδιαφέρον της Ειδικής Γραμματείας Επιθεώρησης Περιβάλλοντος και Ενέργειας (ΕΓΕΠΕ) του υπουργείου Περιβάλλοντος είναι η παραλία του Σίμου στην Ελαφόνησο και ένα επίσης πανέμορφο μέρος στο Δημοτικό Διαμέρισμα Μαγαζιών Παξών. «Καταστήσαμε υπεύθυνους τους περιφερειάρχες για τον έλεγχο και την αποκατάσταση της νομιμότητας, ζητώντας πολύ συγκεκριμένα βήματα για τη διαλεύκανση των υποθέσεων, τις οποίες θα παρακολουθήσουμε από κοντά», είπε στην «Κ» η κ. Μαργαρίτα Καραβασίλη, επικεφαλής των επιθεωρητών περιβάλλοντος.
«Τη συνέχιση της αυθαιρεσίας» στην παραλία του Σίμου στην Ελαφόνησο έφεραν ξανά στο προσκήνιο καταγγελίες πολιτών και έρευνες ΜΜΕ (με ιδιαίτερο τον ρόλο του ΣKAΪ).
Οι επιθεωρητές, σημειώνοντας ότι πρόκειται για μια «ιδιαίτερα ευαίσθητη περιοχή», ενταγμένη στο Δίκτυο Natura 2000, ζητούν «αυτοψία εκ νέου και πλήρη αποτύπωση όλων των μεταβολών εδάφους και κατασκευών». Σε περίπτωση διαπίστωσης καταπατήσεων ή αυθαίρετων κατασκευών, ζητούν «να εφαρμοστεί η νομοθεσία περί προστασίας των δημοσίων εκτάσεων ή περί αυθαιρέτων, να επιβληθούν κυρώσεις και να επισπευσθούν οι διαδικασίες κατεδάφισης».
Επισημαίνουν ιδιαίτερα την ανάγκη να ελεγχθεί η νομιμότητα των οικοδομικών αδειών, αναφερόμενοι και σε σχετικό έγγραφο της Πολεοδομίας Μολάων, ενώ ζητούν «σε περίπτωση διαπίστωσης υφαρπαγής διοικητικής πράξης να διαβιβαστεί ο σχετικός φάκελος στον αρμόδιο εισαγγελέα». Επίσης, αιτούνται τον έλεγχο της νομιμότητας τίτλων ιδιοκτησίας, τυχόν χαρακτηρισμών και παραχωρήσεων δημοσίων εκτάσεων κ. λπ., φωτογραφίζοντας τα σκοτεινά σημεία μιας πολύπαθης υπόθεσης.
Καταγγελία
Στην περίπτωση των Παξών, ο δήμαρχος και πολλοί πολίτες τηλεφωνικά κατήγγειλαν ότι ανεγειρόμενο μεγάλο κτίριο παραβιάζει βάναυσα τη νομοθεσία και προσβάλλει το περιβάλλον. Οι επιθεωρητές θέτουν ερωτήματα για τη νομιμότητα της οικοδομικής άδειας, για την υπέρβασή της, για την κατασκευή πισίνας με προβολοδόμηση επί φυσικού βράχου και εντός της ζώνης παραλίας (!), για την επίχωση χειμάρρου κ. λπ. και ζητούν από τον γ. γ. περιφέρειας, τον νομάρχη και το αστυνομικό τμήμα «την άμεση διακοπή τυχόν παράνομων εργασιών, την κατεδάφιση τυχόν αυθαίρετων κατασκευών και την αποκατάσταση του περιβάλλοντος», καθώς και την επιβολή των ανάλογων κυρώσεων.
ΚΑΙ ΣΤΟ ΕΘΝΟΣ :
Στην Ελαφόνησο έχει γίνει παράνομη οικοπεδοποίηση και ανέγερση αυθαιρέτου σε χαρακτηρισμένη περιοχή Natura στην παραλία Σίμου, σε έκταση 6,5 στρεμμάτων, με χαμηλή δασική βλάστηση, η οποία φέρεται να ανήκει σε παράγοντα του νησιού. Στην Ειδική Γραμματεία Επιθεώρησης Περιβάλλοντος και Ενέργειας του ΥΠΕΚΑ έφτασαν το τελευταίο διάστημα πολλές καταγγελίες και του θέματος επιλήφθηκαν οι επιθεωρητές Περιβάλλοντος καθώς και ο γενικός επιθεωρητής Δημόσιας Διοίκησης. Διεξάγεται παράλληλα και εισαγγελική έρευνα.
Οπως δήλωσε στο "Εθνος" η ειδική γραμματέας Περιβάλλοντος και Ενέργειας Μαργαρίτα Καραβασίλη, υπάρχουν στοιχεία για παράνομες κατατμήσεις 40 στρεμμάτων, που αργά ή γρήγορα θα οδηγήσουν σε δεκάδες αυθαίρετα σε μία οικολογικά ευαίσθητη και προστατευόμενη περιοχή, χαρακτηρισμένη μάλιστα δασική, όπως αυτήν της παραλίας Σίμου.
Ανάλογες αυθαιρεσίες έχουν διαπιστωθεί στο Δημοτικό Διαμέρισμα Μαγαζιών Παξών. Παράνομα κτίσματα έχουν ξεφυτρώσει πάνω στον αιγιαλό, για τα οποία έχουν τελεσιδικήσει τα πρωτόκολλα κατεδάφισης αλλά οι Αρχές δεν προβαίνουν στις απαραίτητες ενέργειες.
Η Ειδική Γραμματεία Επιθεώρησης Περιβάλλοντος ζητεί από τις τοπικές αρχές να εφαρμόσουν την περιβαλλοντική και πολεοδομική νομοθεσία και να προβούν αμέσως στην ανάκληση των οικοδομικών αδειών που εκδόθηκαν παράνομα, όπως και στην κατεδάφιση των παράνομων κτισμάτων.
Μανίνα Νικολοπούλου
Ανάκληση άμεσα των παράνομων αδειών και κατεδάφιση των παράνομων κατασκευών στην ευαίσθητη οικολογικά παραλία Σίμου στην Ελαφόνησο, καθώς και στο Δημοτικό Διαμέρισμα Μαγαζιών Παξών, ζητεί από τις αρμόδιες αρχές η Ειδική Γραμματεία Επιθεώρησης Περιβάλλοντος και Ενέργειας (ΕΓΕΠΕ) του υπουργείου Περιβάλλοντος Ενέργειας και Κλιματικής Αλλαγής, ύστερα από καταγγελίες για παράνομες επεμβάσεις και καταπάτηση δημόσιων και προστατευόμενων εκτάσεων.
Η Ειδική Γραμματεία διαβίβασε τους σχετικούς φακέλους στον αρμόδιο εισαγγελέα και παράλληλα ζήτησε να ενταθεί η επιτήρηση των περιοχών για τη διασφάλιση της διακοπής των παράνομων εργασιών και την αποτροπή νέων αυθαίρετων επεμβάσεων. Σημειώνεται ότι ήδη διενεργείται εισαγγελική έρευνα καθώς διαπιστώνεται όργιο αυθαιρεσιών με παράνομες αγοραπωλησίες εκτάσεων στην Ελαφόνησο και αποχαρακτηρισμών δασικών εκτάσεων.
Στο μικροσκόπιο 140 συμβόλαια
Η Εισαγγελία διερευνά εκατόν σαράντα συμβόλαια που αφορούν μεταβιβάσεις και αγοραπωλησίες εκτάσεων στην ευρύτερη περιοχή Λεύκη- Σίμος της Ελαφονήσου, η πλειονότητα των οποίων φέρεται να έχει συνταχθεί από συμβολαιογράφο στη Νεάπολη, ενώ σε αρκετά από αυτά ως πωλητής εμφανίζεται ο κοινοτάρχης Ελαφονήσου. Ενα από τα συμβόλαια των οποίων διερευνάται η νομιμότητα αφορά την ανταλλαγή έκτασης στη Σπάρτη με 5,5 στρέμματα στην Ελαφόνησο, στη θέση Φράγκου. Η έκταση περιήλθε στην κυριότητα της κόρης του πρώην προϊσταμένου της Κτηματικής Υπηρεσίας Λακωνίας.
Σύμφωνα με το Δασαρχείο Μολάων η έκταση ήταν δασική αλλά με απόφαση της Πρωτοβάθμιας Επιτροπής Επίλυσης Δασικών Διαφορών αποχαρακτηρίστηκε. Πωλητής της έκτασης ήταν ο κοινοτάρχης Ελαφονήσου, επικαλούμενος παραχωρητήριο του 1880. Ετσι η Εισαγγελία Γυθείου προχώρησε στην έκδοση εγκυκλίου η οποία απαγορεύει κάθε μεταβίβαση έκτασης στην Ελαφόνησο εάν δεν υπάρχει βεβαίωση του Δασαρχείου ότι δεν πρόκειται για δασική έκταση.
Σύμφωνα με την εισαγγελική εγκύκλιο η πλειονότητα (άνω του 90%) των μεταβιβαζόμενων εκτάσεων αποτελεί προϊόν έκτακτης χρησικτησίας ή άτυπης δωρεάς, ενώ με βάση τις καταγγελίες του Δασαρχείου Μολάων τα περισσότερα συμβόλαια αφορούν δημόσιες δασικές εκτάσεις και όταν οι συναλλασσόμενοι καλούνται από το Δασαρχείο να επιδείξουν το μεταβιβασθέν ακίνητο δεν εμφανίζονται.
Διορία μέχρι τις 30 Νοεμβρίου έδωσε το Συμβούλιο της Επικρατείας σε δύο βιομηχανίες στα Οινόφυτα, προκειμένου να λάβουν μέτρα για την ποιότητα των αποβλήτων τους στον Ασωπό.
Η απόφαση αποτελεί δικαίωση των αγώνων των κατοίκων και ταυτόχρονα αναγνώριση των απειλητικών διαστάσεων που έχει λάβει η ρύπανση του ποταμού.
Τα μετρα είναι πρωτόγνωρα για τα ελληνικά δεδομένα ως προς την προστασία του υδροφόρου ορίζοντα από τα απόβλητα μεγάλων βιομηχανιών.
Οι δύο βιομηχανίες (Ελληνική Αεροπορική Βιομηχανια" και "Μ.Ι.Μαϊλης ΑΕΒΕ Συστήματα Συσκευασίας") καλούνται μεταξύ άλλων να στεγανοποιήσουν το υδραυλικό τους δίκτυο, να χαρτογραφήσουν τις οδεύσεις των αποβλήτων και να εγκαταστήσουν υδρομετρητές για συνεχή παρακολούθηση βασικών ποιοτικών παραμέτρων.
Πάντως το Συμβούλιο της Επικρατείας έκανε εν μέρει δεκτές τις αιτήσεις των δύο εταιρειών να μην ανακληθούν οι άδειές τους.
Ωστόσο σημειώνει ότι αυτό είναι προσωρινό προκειμένου να τους δοθεί χρόνος να συμβάλουν στην αναβάθμιση του φυσικού περιβάλλοντος.
ΔΕΙΤΕ ΚΑΙ ΣΧΕΤΙΚΟ ΒΙΝΤΕΟ ΑΠΟ ΤΟΝ ΣΚΑΙ : http://www.skai.gr/player/tv/?mmid=203617
Την εφαρμογή της περιβαλλοντικής νομοθεσίας και τήρησης των νόμων στην περίπτωση αυθαίρετης δραστηριότητας των αθίγγανων στο νέο λιμάνι της Ρόδου (Καρνάγιο) ζήτησε με επιστολή της προς τον Γενικό Γραμματέα της Περιφέρειας Νοτίου Αιγαίου κ Βασ. Μπρακουμάτσο η Ειδική Γραμματέας Επιθεώρησης Περιβάλλοντος και Ενέργειας κ Μαργαρίτα Καραβασίλη.
Η επιστολή ακολούθησε την από 19-07-2010 έκθεση ελέγχου των επιθεωρητών στο Καρνάγιο ενώ η κ Καραβασίλη τηρεί αποστάσεις από τον (ψευδή) ισχυρισμό των αθίγγανων που έχουν αναπτύξει δραστηριότητα εμπορίας και καύσης στην περιοχή ότι ο χώρος τους έχει εκμισθωθεί από το Δήμο Ροδίων!!
Εν πάση περιπτώσει στην επιστολή της κ Καραβασίλη αναφέρονται τα εξής:
"Στις 15 Ιουνίου του 2010 πραγματοποιήθηκε από τους Επιθεωρητές Περιβάλλοντος της Ειδικής Υπηρεσίας Επιθεωρητών Περιβάλλοντος (ΕΥΕΠ) έκτακτος μερικός έλεγχος τήρησης της περιβαλλοντικής νομοθεσίας σε δραστηριότητα που βρίσκεται στο νέο λιμάνι της Ρόδου και ειδικότερα σε χώρο συλλογής, εμπορίας και διάθεσης παλαιών αυτοκινήτων (Οχημάτων Τέλους Κύκλου Ζωής), μεταλλικών εξαρτημάτων (σκραπ) και άλλων αντικειμένων, μεταξύ των οποίων και επικινδύνων αποβλήτων.
Με την παραπάνω σχετική Έκθεση Ελέγχου της ΕΥΕΠ - η οποία σας έχει αποσταλεί - διαπιστώνονται και τεκμηριώνονται επιστημονικά και φωτογραφικά, εξαιρετικά σοβαρές περιβαλλοντικές παραβάσεις, που ενέχουν υψηλό κίνδυνο για το περιβάλλον και τη δημόσια υγεία.
Κατόπιν αυτού παρακαλώ να συντονίσετε τις απαραίτητες ενέργειες επιλαμβανόμενος προσωπικά του ιδιαίτερα σημαντικού αυτού ζητήματος, που δεν τιμά το νησί της Ρόδου, αλλά και τις αρμόδιες Αρχές, καλώντας τις συναρμόδιες Υπηρεσίες της Ν.Α Δωδεκανήσου να συνεργαστούν μαζί σας, προκειμένου να δοθεί η πλέον ενδεικνυόμενη λύση.
Ειδικότερα κρίνονται απολύτως αναγκαία :
1. Να απομακρυνθεί, το ταχύτερο δυνατό, η εν λόγω παράνομη και επικίνδυνη για το περιβάλλον και τη δημόσια υγεία δραστηριότητα και να προωθηθούν ενέργειές σας για τη σταδιακή αποκατάσταση της περιβαλλοντικής ζημιάς, σύμφωνα με το Π.Δ 148/2009 για την Περιβαλλοντική Ευθύνη, κατανέμοντας το κόστος αποκατάστασης στους υπευθύνους, τόσο στον εκπρόσωπο της δραστηριότητας, όσο και στο Δήμο Ροδίων, εφόσον διαπιστωθεί ότι εκμισθώνει τον συγκεκριμένο χώρο για την εν λόγω δραστηριότητα επί 25ετία.
2. Να προωθηθούν άμεσα μέτρα, σε συνεργασία με την Κτηματική Υπηρεσία και την Κτηματική Εταιρία Δωδεκανήσου, για την οργάνωση εναλλακτικής στέγασης των Ρομά, σε κατάλληλους χώρους, που θα λαμβάνουν υπόψη τη διασφάλιση της σωματικής και ψυχολογικής τους ακεραιότητας, σε εφαρμογή της εθνικής & κοινοτικής νομοθεσίας και των διεθνών προτύπων για τα ανθρώπινα δικαιώματα (και σύμφωνα με την με ΑΠ ΓΠ/23641/2003 (ΦΕΚ 973/Β/15-07-2003) «Τροποποίηση της Α5/696/25.4.83 Υγειονομικής Διάταξης, για την οργανωμένη εγκατάσταση πλανοδίων» και άλλες τυχόν ισχύουσες διατάξεις).
3 .Να ληφθούν μέτρα παρακολούθησης και δημοσιοποίησης της ποιότητας των εδαφών, των επιφανειακών και υπόγειων υδάτων, κλπ., ιδιαίτερα όσον αφορά στην παρουσία διοξινών και άλλων επικίνδυνων για το περιβάλλον και την υγεία ουσιών.
Σημειώνω ότι τα ευρήματα στο Καρνάγιο της Ρόδου κατέδειξαν μια απαράδεκτη και επικίνδυνη κατάσταση περιβαλλοντικής και διοικητικής παραβατικότητας, γνωστής από πολλού στις αρμόδιες Αρχές, δεδομένου ότι σε μεγάλη έκταση, στο νέο λιμάνι της Ρόδου, που φέρεται να εκμισθώνει ο Δήμος Ροδίων σε κοινότητα ΡΟΜΑ, απορρίπτονται αυθαίρετα επί 25 χρόνια στερεά απόβλητα ειδικού τύπου ακόμη και επικίνδυνα (λάστιχα, στρώματα, οικιακές συσκευές, μεταλλικά εξαρτήματα κι αντικείμενα, έπιπλα, μεταλλικά βαρέλια, μπαταρίες αυτοκινήτων, μπάζα κλπ, καθώς και παλαιά αυτοκίνητα και φορτηγά ψυγείων), χωρίς καμία προφύλαξη. Τα απόβλητα αυτά εκμεταλλεύονται ΡΟΜΑ αθίγγανοι, οι οποίοι ζουν εντός του χώρου αυτού σε άθλιες και ανθυγιεινές συνθήκες.
Όπως παραδέχτηκε εκπρόσωπος της, η «επιχείρηση» συλλέγει και εκμεταλλεύεται το υλικό, που κατόπιν διαθέτει στην Αθήνα (σε σκραπατζίδικα του Ασπρόπυργου), συνήθως χωρίς παραστατικά και παράλληλα, καθ' όλο το χρονικό αυτό διάστημα προβαίνει στην καύση καλωδίων και άλλων υλικών προκειμένου να εξάγει καθαρό χαλκό. Η ως άνω δράσεις προκαλούν τη συνεχή εκπομπή επικίνδυνων αερίων και κυρίως διοξινών προκαλώντας σοβαρές περιβαλλοντικές επιπτώσεις, αλλά και κίνδυνο για τη Δημόσια Υγεία. Η ρύπανση αυτή, όπως έχουν καταδείξει πρόσφατες μετρήσεις και αναλύσεις σε γάλα όπου βρέθηκαν διοξίνες πέραν του επιτρεπτού ορίου (σύμφωνα με δηλώσεις του Νομάρχη Δωδεκανήσου μετά από πόρισμα του οικείου Εισαγγελέα), έχει περάσει στη διατροφική αλυσίδα.
Παράλληλα, η δραστηριότητα δεν διαθέτει καμία από τις απαιτούμενες άδειες (περιβαλλοντική αδειοδότηση, άδεια προσωρινής αποθήκευσης στερεών απορριμμάτων, άδεια προσωρινής αποθήκευσης των παλαιών αυτοκινήτων, που εμπίπτουν στη νομοθεσία οχημάτων στο τέλος του χρόνου ζωής τους, αλλά και των μεταχειρισμένων μπαταριών αυτοκινήτων (συσσωρευτών μολύβδου-οξέος), τα οποία μάλιστα κατατάσσονται στα επικίνδυνα απόβλητα, ενώ δεν έχει συμβληθεί με εγκεκριμένο σύστημα εναλλακτικής διαχείρισης Οχημάτων Τέλους Κύκλου Ζωής τους, ούτε και με σύστημα εναλλακτικής διαχείρισης συσσωρευτών (μπαταριών)".
Νέα αυθαίρετα κτίσματα και παράνομες περιφράξεις στον Υμηττό...
Κατεδαφίστηκε την Τετάρτη η παράνομη μάντρα που εντόπισε η κάμερα του ΣΚΑΪ στην Άνω Γλυφάδα, ενώ η δημοτική αρχή συνεχίζει να γκρεμίζει παράνομες περιφράξεις.
"Μετά το Δεκαπενταύγουστο θα ρίξουμε όλα τα παράνομα κτίσματα και τις περιφράξεις", δήλωσε στο ΣΚΑΪ ο δήμαρχος Γλυφάδας, Γιάννης Θεοδωρόπουλος. Συμπλήρωσε πως η έλλειψη δασαρχείου στον Υμηττό δημιουργεί τεράστιο πρόβλημα.
Στο μεταξύ, η κάμερα του ΣΚΑΪ κατέγραψε μεγάλο αριθμό αυθαίρετων κτισμάτων και παράνομων περιφράξεων κατέγραψε στους πρόποδες του Υμηττού στην περιοχή της Γλυφάδας.
Καταπατητές περιφράσσουν δημόσια δασική γη του Υμηττού και αρκετοί διεκδικούν τις εκτάσεις με εικονικές κληρονομιές και πλαστά συμβόλαια, υποστήριξε από την πλευρά του στο σταθμό μας ο αντιδήμαρχος Γλυφάδας και υπεύθυνος πολεοδομίας Γιώργος Αγγελόπουλος.
Ο κ. Αγγελόπουλος αναγνώρισε ότι είναι πολύ δύσκολη η καθημερινή αστυνόμευση στη Γλυφάδα, καθώς είναι μεγάλος δήμος. «Κτίζουν μάντρα σε μια νύχτα» δήλωσε χαρακτηριστικά.
Ο αντιδήμαρχος πρόσθεσε ότι η Πολεοδομία δεν έχει εκδώσει καμία άδεια για όλη την εκτός σχεδίου περιοχή της Γλυφάδας.
Σε πολλές περιοχές του Υμηττού υπάρχουν παράνομες χωματερές με μπάζα και σκουπίδια ενώ η παράνομη βόσκηση στο βουνό, καταστρέφει οποιαδήποτε προσπάθεια της φύσης για αναγέννηση.
Μιλώντας στο απογευματινό δελτίο ειδήσεων της τηλεόρασης του ΣΚΑΪ η γενική γραμματέας επιθεωρητών περιβάλλοντος Μαργαρίτα Καραβασίλη τόνισε ότι θα κατατεθεί σύντομα το νέο προεδρικό διάταγμα για την προστασία του Υμηττού και θα δημιουργηθεί η νέα υπηρεσία άμεσης κατεδάφισης αυθαιρέτων.
Η κα. Καραβασίλη χαρακτήρισε «πολύπαθη περιοχή» τον Υμηττό και είπε ότι η Τετάρτη ήταν μία ευχάριστη μέρα.
Παράλληλα, τόνισε ότι για να διαφυλαχθεί η νομοθεσία, πρέπει να ενισχυθούν οι μηχανισμοί ελέγχου, καθώς οι ήδη υπάρχοντες δεν επαρκούν.
Τέλος κατήγγειλε ότι σε μερικές περιοχές της Ελλάδας σε περιπτώσεις καταπατήσεων η Τοπική Αυτοδιοίκηση «κάνει τα στραβά μάτια» και ορισμένες φορές η αστυνομία δε συνεργάζεται όπως πρέπει.
Σε σύσκεψη στο Υπουργείο Περιβάλλοντος Ενέργειας και Κλιματικής Αλλαγής συμμετείχε η Γενική Γραμματέας Περιφέρειας Ηπείρου Δήμητρα Γεωργακοπούλου-Μπάστα μετά από πρόσκληση του Υφυπουργού Γιάννη Μανιάτη.
Στη σύσκεψη που πραγματοποιήθηκε το πρωί της Πέμπτης (29/7/10), υπό τον Υφυπουργό και παρουσία του βουλευτή Θεσπρωτίας Χρήστου Κατσούρα, της ειδικής Γραμματέα του Υπουργείου Μαργαρίτας Καραβασίλη, του Νομάρχη Βασίλη Γιόγιακα, του Δημάρχου Ηγουμενίτσας Θωμά Πιτούλη, του Προέδρου της κοινότητας Πέρδικας Δημήτρη Πάκου και εκπροσώπων της Κίνησης Πολιτών Συβότων-Πέρδικας συζήτησαν το θέμα της διέλευσης του αγωγού φυσικού αερίου και της κατασκευής του σταθμού συμπίεσης στα διοικητικά όρια των περιοχών τους που προκαλεί αντιδράσεις.
Ο Υφυπουργός αφού άκουσε τις θέσεις και προτάσεις των τοπικών αρχών και των εκπροσώπων των κατοίκων τους διαβεβαίωσε πως ο σταθμός θα είναι περιβαλλοντικά διασφαλισμένος με βάση τα ευρωπαϊκά πρότυπα και δεσμεύτηκε πως θα εξετάσει τις εναλλακτικές θέσεις που προτείνονται.
Αποκαλυπτικό το βίντεο από τις ειδήσεις του ΣΚΑΙ !
ΔΕΙΤΕ ΤΟ ΕΔΩ!  http://www.skai.gr/player/TV/?MMID=203116
Μια βάσιμη καταγγελία για μη σύννομη άδεια (εκδόθηκε πριν από την έκδοση της περιβαλλοντικής αδειοδότησης) που εκδόθηκε για την ανακαίνιση και επέκταση του πρώην ΞΕΝΙΑ της Πάτμου, που επιβεβαιώθηκε μετά από έλεχο που διενήργησαν οι Επιθεωρητές Περιβάλλοντος έγινε αιτία να ξεσπάσει κυριολεκτικά πόλεμος εναντίον στις ενέργειες της Ειδικής Γραμματείας Επιθεωρητών Περιβάλλοντος και Ενέργειας.   
Πραγματοποιήθηκε σήμερα στο ΥΠΕΚΑ, μετά από αίτημα του Συνδέσμου Μεταλλευτικών Επιχειρήσεων (ΣΜΕ), συνάντηση του Υφυπουργού Περιβάλλοντος Ενέργειας και Κλιματικής Αλλαγής, Γιάννη Μανιάτη, με το προεδρείο του ΣΜΕ. Συμμετείχαν ο ...Γενικός Γραμματέας Περιβάλλοντος, Ανδρέας Ανδρεόπουλος, η Ειδική Γραμματέας Επιθεωρητών Περιβάλλοντος, Μαργαρίτα Καραβασίλη και υπηρεσιακοί παράγοντες.
Τα θέματα που συζητήθηκαν, αφορούσαν:
- Στην ανάγκη προώθησης νομοθετικής ρύθμισης για τη βραχύχρονη παράταση της λειτουργίας των λατομείων αδρανών υλικών, μέχρι τη συνολική αντιμετώπιση των θεμάτων εκμετάλλευσης των λατομικών εν γένει ορυκτών (αδρανή υλικά, μάρμαρα και βιομηχανικά ορυκτά).
- Στον καθορισμό αξόνων πολιτικής για τις ορυκτές πρώτες ύλες, στο πλαίσιο της πρωτοβουλίας Verheugen και των συμπερασμάτων - προτάσεων της Ευρωπαϊκής Επιτροπής, που ανακοινώθηκαν στη Μαδρίτη στις 15-6-2010 κατά τη διάρκεια της Ισπανικής Προεδρίας.
- Στην απλοποίηση και επιτάχυνση των αδειοδοτικών διαδικασιών και στον εκσυγχρονισμό του Κανονισμού Μεταλλευτικών και Λατομικών Εργασιών (Κ.Μ.Λ.Ε).
Κατά τη συνάντηση, διαπιστώθηκε η πρόοδος των σχετικών διαδικασιών και καθορίσθηκαν τα επόμενα στάδια και τομείς παρεμβάσεων, στην προσπάθεια στήριξης ενός σημαντικού και απαραίτητου για την Εθνική Οικονομία κλάδου, ο οποίος συμβάλει σημαντικά στην περιφερειακή ανάπτυξη και απασχόληση.
Της ΝΑΝΤΙΑΣ ΒΑΣΙΛΕΙΑΔΟΥ
Απόφαση-σταθμός του Πρωτοδικείου Χαλκίδας βάζει τέλος στην αγωνία χιλιάδων κατοίκων του Δήμου Μεσσαπίας, που εδώ και καιρό αναζητούν απαντήσεις σχετικά με το πόσιμο νερό της περιοχής τους.
Τα βιομηχανικά τοξικά απόβλητα ευθύνονται συχνά για τη μόλυνση των υδάτων.
Η απόφαση 1158/2010 απαγορεύει προσωρινά στο δήμο και την εταιρεία ύδρευσης ΔΕΥΑΜ να διανέμουν στην περιοχή νερό για οποιαδήποτε χρήση (οικιακή και βιομηχανική), το οποίο να περιέχει εξασθενές χρώμιο σε συγκεντρώσεις μεγαλύτερες από 2 μg/l.
Απειλεί εις βάρος τους σε περίπτωση που παραβαίνουν το διατακτικό της απόφασης αυτής και για κάθε μια παράβαση χρηματική ποινή 1.000 ευρώ και προσωπική κράτηση του νόμιμου εκπροσώπου (δηλαδή του δημάρχου), τη διάρκεια της οποίας ορίζει σε ένα μήνα.
Ο δικαστής που έκανε δεκτή αίτηση ασφαλιστικών μέτρων επιτροπής φορέων και πολιτών αποδέχεται ότι το εξασθνές χρώμιο μπορεί να αποδειχτεί καρκινογόνο επικαλούμενος μάλιστα σχετική μελέτη του Ινστιτούτου Προστασίας από τον καρκίνο, που αποτελεί παράρτημα της Παγκόσμιας Οργάνωσης Υγείας.
Στο σκεπτικό της απόφασης τονίζεται ότι αν και υπάρχει επιστημονική αβεβαιότητα για το θέμα του εξασθενούς πρέπει να εφαρμοστεί η αρχή της προφύλαξης και να υποχρεωθεί η αρμόδια αρχή να προβεί σε μέτρα.
Ο δικαστής κάνει εκτενή αναφορά στη διεθνή βιβλιογραφία και συλλέγει στοιχεία απ'όλες τις επιστημονικές πηγές προβάλλοντας σθεναρή και πειστική επιχειρηματολογία.
Στο πολυσέλιδο δικαστικό έγγραφο εμπεριέχονται αποτελέσματα από δειγματοληψίες του ΙΓΜΕ και της Χημικής Υπηρεσίας Λιβαδειάς. Σύμφωνα με αυτά σε πηγές και γεωτρήσεις ύδρευσης δημοτικών διαμερισμάτων του δήμου ανιχνεύθηκαν τιμές εξασθενούς χρωμίου μεταξύ 18 και 46 μg/l. Η απόφαση έχει δεσμευτικό χαρακτήρα.
Ευθείες βολές κατά του δημάρχου Μεσσαπίας και του νομάρχη Ευβοίας για συσκότιση της πραγματικότητας και ολιγωρία στην αντιμετώπιση του προβλήματος εξαπολύει και η ειδική γραμματέας Επιθεώρησης Περιβάλλοντος και Ενέργειας Μαργαρίτα Καραβασίλη.
«Στη Μεσσαπία εξακολουθούν να δίνουν στον κόσμο ακατάλληλο νερό», υποστηρίζει. «Παρά το γεγονός ότι ο δήμος διαθέτει μια πολύ καλή εταιρεία ύδρευσης, ο δήμαρχος "συσκοτίζει" συνεχώς τον κόσμο, λέγοντας ότι δεν υπάρχει πρόβλημα με το νερό, επικαλούμενος το θέμα των ορίων στο εξασθενές χρώμιο. Η ΕΥΔΑΠ αναζητεί λύσεις προκειμένου να εξασφαλιστεί νερό από το Μόρνο».
Τόσο η κοινοτική όσο και η εθνική νομοθεσία δεν ορίζουν παραμετρικές τιμές για το εξασθενές χρώμιο, με αποτέλεσμα κάποιοι φορείς της τοπικής αυτοδιοίκησης ανά την Ελλάδα να μην το μετρούν, σε αντίθεση με άλλους, που μετά το σάλο του Ασωπού πραγματοποιούν συχνές αναλύσεις.
«Υπάρχει άγνοια και σπέκουλα πάνω στο θέμα. Το εξασθενές χρώμιο θεωρητικά δεν πρέπει να υπάρχει στο νερό. Ομως βλέπω εδώ και καιρό ότι γίνονται πολλά επιστημονικά και άλλα τερτίπια. Πρόκειται να συγκαλέσουμε ευρύτατη σύσκεψη με τη συμμετοχή διεθνών οργανισμών για να δώσουμε σαφέστερες οδηγίες και να μην παίζει κανείς με τη δημόσια υγεία», τονίζει η Μ. Καραβασίλη.
Από την πλευρά του ο δήμαρχος Αντώνης Μπαζώτης υποστηρίζει  ότι δεν μετράει εξασθενές γιατί το κράτος δεν τον υποχρεώνει. «Μετράω το ολικό χρώμιο όπως ορίζει ο νόμος. Σε όλες τις γεωτρήσεις ύδρευσης το ολικό είναι πολύ πιο κάτω από το προβλεπόμενο όριο των 50 μg/l. Ο δήμος και η ΔΕΥΑΜ από τότε που προέκυψε το πρόβλημα της ύπαρξης χρωμίου έχουν προβεί κατόπιν υποδείξεως και του ΙΓΜΕ σε όλες τις απαραίτητες ενέργειες ώστε να εξασφαλιστεί πόσιμο και υγιεινό νερό».
Και καταλήγει: «Αν θέλει η κ. Καραβασίλη, που περιφέρεται ως κομματικό στέλεχος, να φέρει εισαγγελέα. Ολα γίνονται για κομματικές σκοπιμότητες. Στο δήμο δεν έχει προκύψει θέμα με το εξασθενές, αλλά αν ορίσουν παραμετρική τιμή θα το μετρώ».
Η ειδική γραμματέας εγκαλεί και το νομάρχη Ευβοίας , υποστηρίζοντας ότι «δεν έχει κάνει αυτά που έπρεπε για την περιοχή. Είχαμε συνάντηση για το θέμα της Μεσσαπίας μαζί του και με την υπουργό Τίνα Μπιρμπίλη και πραγματικά λυπήθηκα γιατί αντί να αναζητηθούν λύσεις, μας ζήτησε το λόγο που δεν εγκρίναμε συγκεκριμένες βιομηχανικές αδειοδοτήσεις. Η νομαρχία υποβάθμιζε το πρόβλημα και άργησε να πάρει μέτρα».
Γενικότητες και αοριστίες χαρακτηρίζει τα λεγόμενα της ειδικής γραμματέως ο νομάρχης Θανάσης Μπουραντάς: «Η νομαρχιακή αυτοδιοίκηση δεν έχει αρμοδιότητα για το νερό. Το θέμα είναι αποκλειστικής αρμοδιότητας του δήμου. Η αδειοδότηση που υπαινίσσεται είναι για δημιουργία βιομηχανικής περιοχής στη Ριτσώνα, έργο που θα δώσει ανάπτυξη στην περιοχή».
Ο ίδιος υποστηρίζει ότι η νομαρχία διενήργησε προ διετίας δειγματοληψίες στο δίκτυο ύδρευσης της Μεσσαπίας, όπου ανιχνεύθηκε εξασθενές μεταξύ 2 και 40 μg/l και ταυτόχρονα ανέθεσε μελέτη στο Γεωπονικό Πανεπιστήμιο που εντόπισε το επικίνδυνο στοιχείο σε αρδευτικές γεωτρήσεις. Επίσης προσδιόρισε τα αίτια της ρύπανσης, που σύμφωνα με τη μελέτη είναι η παράνομη απόρριψη τοξικών αποβλήτων, η εξορυκτική δραστηριότητα της ΛΑΡΚΟ, φυσικά αίτια και η χρήση οργανικών λιπασμάτων πλούσιων σε εξασθενές χρώμιο.
ΑΚΟΛΟΥΘΕΙ ΑΠΑΝΤΗΣΗ ΤΗΣ ΜΑΡΓΑΡΙΤΑΣ ΚΑΡΑΒΑΣΙΛΗ
Για τις "αμετροέπειες"
Ημερομηνία δημοσίευσης: 03/07/2010
Πήραμε και δημοσιεύουμε την παρακάτω επιστολή από τη Μαργαρίτα Καραβασίλη, ειδική γραμματέας Επιθεώρησης Περιβάλλοντος & Ενέργειας. Οι αναγνώστες μπορούν να βγάλουν τα συμπεράσματά τους.
Αγαπητή «Αυγή»,
Παρακαλώ ενημερώστε τη συντάκτρια του άρθρου «Αμετροέπειες» που δημοσιεύθηκε στο φύλλο σας της 27.06.10 τα ακόλουθα:
Ο θεσμικός μου τίτλος είναι «ειδική γραμματέας Επιθεώρησης Περιβάλλοντος και Ενέργειας», πράγμα που συντάκτης ασχολούμενος με την «Οικολογία» θά 'πρεπε στοιχειωδώς να γνωρίζει, διακρίνοντας τις λειτουργικές διαφορές. Η Ειδική Υπηρεσία Επιθεώρησης Περιβάλλοντος (ΕΥΕΠ), στην οποία ανήκουν οι επιθεωρητές Περιβάλλοντος, είναι αυτόνομη υπηρεσία που υπάγεται στην Ειδική Γραμματεία ΕΠΕ. Η ειδική γραμματέας αλλά και οι επιθεωρητές Περιβάλλοντος ΔΕΝ είναι ιδιώτες, αλλά πολίτες που υπηρετούν την πολιτεία (δηλαδή όλους τους Έλληνες).
Υποχρέωση αυτών που υπηρετούν την πολιτεία είναι, πέραν των άλλων, να ενημερώνουν τους Έλληνες για κάθε τους ενέργεια, διαπίστωση ή πράξη, με διαφάνεια και αντικειμενικότητα, με κάθε δυνατό τρόπο, και ειδικά κάνοντας χρήση της αμεσότητας των ηλεκτρονικών μέσων, ώστε η πληροφόρηση να φθάνει σε όλους τους πολίτες. Αντίστοιχα, υποχρέωση των ΜΜΕ και των συντακτών τους είναι να μη διαστρέφουν την αλήθεια, για οποιαδήποτε αιτία -εν προκειμένω, η συντάκτριά σας θα έπρεπε να προσέξει ότι τα σχόλια που αναφέρονται στην «παραπομπή του νομάρχη Λάρισας στον γενικό επιθεωρητή Δημόσιας Διοίκησης», σύμφωνα με έγγραφο της ΕΥΕΠ, αποτελούν μέρος αναδημοσίευσης από ιστολόγιο της Λάρισας και απευθύνονται προς τα τοπικά ΜΜΕ.
Τα σχόλια αυτά, προφανώς, δεν υπογράφονται από την ειδική γραμματέα ΕΠΕ, ούτε άλλωστε και το έγγραφο της ΕΥΕΠ ! Όσο για τη χώρα όπου «βασιλεύει η ανομία και δεν έχει καμία παράδοση στον σεβασμό των κανόνων», εμείς αγωνιζόμαστε να ανατραπεί αυτή η θλιβερότητα, έχοντας απέναντί μας στρεβλές πρακτικές...
Τέλος, αγαπητή «Αυγή», θεωρώ σκόπιμο να ενημερώσετε τη συντάκτρια σας ότι η Μαργαρίτα Καραβασίλη ουδέποτε υπήρξε «αμετροεπής», όπως πολύ καλά εσείς γνωρίζετε από τους κοινούς μας αγώνες στον χώρο της Οικολογίας και του Περιβάλλοντος, αλλά η συντάκτριά σας ή άλλοι περί αυτήν, φαίνεται να το αγνοούν ή σκόπιμα να το παραβλέπουν...
Φιλικά,
«Ονομάζομαι Αλυκή Τιγκακίου Κω.
Η προηγούμενη δημοτική αρχή Δικαίου με βίασε με γκρέϊντερ και η νυν δημοτική αρχή με ψέκασε με τοξικά το αυλάκι μου. Και όλα αυτά, με αποφάσεις των δημάρχων, χωρίς καμία αντίδραση των δημοτικών τους συμβούλων!!! Και οι δύο έβαλαν αγωγό από τη θάλασσα και με γεμίζουν με θαλασσινό...
νερό, με αποτέλεσμα, από την αυξημένη αλατότητα να πεθάνει όλη η βλάστηση που βρισκόταν περιμετρικά στις όχθες μου.
Προσπάθησαν έτσι να πείσουν τους δημότες τους ότι, η αλμυρή Αλυκή φταίει για τις σκνίπες και τα κουνούπια που στην κυριολεξία τους πνίγουν !
Όμως εγώ σας δηλώνω υπεύθυνα ότι, εκτός από τις βάναυσες παρεμβάσεις τους πάνω μου, ξενοδοχεία και καταστήματα πετάνε τα βοθρολύματά τους στα χωράφια γύρω μου.
Η Επιθεωρήτρια Περιβάλλοντος κυρία Μαργαρίτα Καραβασίλη (ευτυχώς που υπάρχουν και τέτοια διαμάντια στη δημόσια διοίκηση) σε συνεργασία με τον γενικό Επιθεωρητή Περιβάλλοντος Παναγιώτη Μέρκο, ξέρω ότι νοιάζονται για μένα και έδωσαν εντολές για τη σωτηρία μου. Όμως, η νομαρχία Δωδεκανήσου περί άλλων τυρβάζει. Ισχυρίζεται ότι με προστατεύει κάνοντας ελέγχους στα γύρω από εμένα ξενοδοχεία. Φευ!!! Δεν έχω ακούσει μεγαλύτερο ψέμα.
Ίσως είναι η τελευταία φορά που επικοινωνώ μαζί σας, γιατί απλά πεθαίνω….».
Κυρία Υπουργέ, αυτά θα σας έλεγε η Αλυκή αν μπορούσε να μιλήσει…
Σας εκλιπαρούμε, βοηθείστε την. Είσαστε η τελευταία μας ελπίδα!
Ενεργοί πολίτες
Αυγούλη Άννα (Δημοσιογράφος)
Δημητρίου Εύα (Εκπαιδευτικός)
Εκατομμύρια σκνίπες έκαναν την εμφάνιση τους στο Τιγκάκι της Κω, δημιουργώντας σοβαρά προβλήματα σε κατοίκους και επαγγελματίες. Ειδικά οι επιχειρηματίες αναγκάζονται να κλείνουν τα καταστήματά τους από πολύ νωρίς, αφού δεν μπορούν να αντιμετωπίσουν το "περίεργο", όπως λένε, αυτό φαινόμενο και "πιέζουν" το Δήμαρχο να προχωρήσει σε ψεκασμούς... 
Σε δηλώσεις του στη τηλεόραση ο δήμαρχος Δικαίου Μιχάλης Χατζηκαλύμνιος αναφέρει ότι "η εμφάνιση των εντόμων συνδέεται με τα στάσιμα νερά που υπάρχουν γύρω από την αλυκή της περιοχής αλλά και τα λύματα που διοχετεύουν στο περιβάλλον ασυνείδητοι επαγγελματίες" ενώ έκανε γνωστό ότι άμεσα ξεκινούν εντατικοί ψεκασμοί με ειδικά, απαγορευμένα ωστόσο, φάρμακα.
Με άμεση παρέμβαση των ενεργών πολιτών και Περιβαλλοντικών Οργανώσεων της ΚΩ και τη συνδρομή της Ειδικής Γραμματέως Επιθεώρησης και Ενέργειας του ΥΠΕΚΑ εμποδίστηκε ο Δήμαρχος να προβεί σε εκτεταμένους ψεκασμούς της Αλυκής και μάλιστα με επικίνδυνα, απαγορευμένα χημικά... για να εξολοθρεύσει τα κουνούπια... μαζί και τον υγροβιότοπο, που ήδη έχει καταστραφεί σε μεγάλο βαθμό! Η Ειδική Γραμματέας επικοινώνησε με το Νομάρχη και ζήησε να στείλει Κλιμάκιο για έλεγχο των ξενοδοχειακών μονάδων, καθώς επίσης και με το Γενικό Γραμματέα Γεωργίας και Τροφίμων του Υπ. Αγροτικής Ανάπτυξης προκειμένου να δώσει οδηγίες σχετικά με τους κινδύνους από ψεκασμούς με χημικά... 
"ΟΛΑ τα Ξενοδοχεία της περιοχής απορρίπτουν τα απόβλητά τους απευθείας στα χωράφια και στην Αλυκή.".. καταγγέλουν οι περιβαλλοντικές οργανώσεις!
Τελικά, γιατί όλα αυτά τα μεγάλα και μικρότερα ξενοδοχεία της περιοχής δεν διαθέτουν Βιολογικό Καθαρισμό; Πως πήραν άδεια λειτουργίας ;;;
Τόσα χρόνια... κανείς δε "βλέπει" από που προέρχεται το πρόβλημα για να κάνει κάτι σε μια ιδιαίτερα τουριστική και πανέμορφη περιοχή ;;;
Κανείς δε βλέπει την υφαλμύρωση που απειλεί το μοναδικό βιότοπο ... με αφανισμό;;;
Κανείς από τους υπευθύνους δεν ευαισθητοποιείται ;;;
Ανυπολόγιστη καταστροφή προκαλεί η συνέχιση της πυρκαγιάς σε μονάδα αποθήκευσης ελαστικών στη ΒΙΠΕ Δράμας, σκορπώντας τόνους διοξινών στη ατμόσφαιρα. Στο υπουργείο Περιβάλλοντος έχει σημάνει συναγερμός και σύμφωνα με πληροφορίες το ΥΠΕΚΑ έχει ζητήσει να δοθούν από τις αρχές οδηγίες και συστάσεις προς τους κατοίκους καθώς η έκθεση στην ατμόσφαιρα είναι άκρως επικίνδυνη.
Η πυρκαγιά ξέσπασε στην περιοχή, τα ξημερώματα της περασμένης Κυριακής, σε μάντρα συγκέντρωσης ελαστικών αυτοκινήτων για ανακύκλωση, συνολικής έκτασης 35 στρεμμάτων.
Σύμφωνα με τους πρώτους ελέγχους η μονάδα εμφανίζει διάτρητη άδεια καθώς δεν αναφέρεται ούτε οι ποσότητες ελαστικών που πρέπει να φιλοξενούνται αλλά ούτε και ο χρόνος παραμονής τους.
Όπως αναφέρει στο protothema.gr η κ. Μαργαρίτα Καραβασίλη, η αποθήκευση δεν μπορεί να ξεπερνά τους έξι μήνες και θα πρέπει να γίνεται κάτω από συγκεκριμένες συνθήκες ώστε να τοποθετείται μεμβράνη για την προστασία του εδάφους και να αποφεύγεται η παραμονή τους για μεγάλο χρόνο σε υψηλές θερμοκρασίες που μπορεί να προκαλέσουν οσμές και εκπομπές χημικών ενώσεων.
Εκτιμάται ότι τα ελαστικά που στοιβάζονται στην βιομηχανική περιοχή φτάνουν έως πέντε μέτρα. Υπάρχουν μάλιστα πληροφορίες ότι τα ελαστικά αυτά μόνο για ανακύκλωση δεν προορίζονται καθώς μεγάλες ποσότητες τεμαχίζονται και πωλούνται ως καύσιμη ύλη στις βιομηχανίες.
Υπενθυμίζεται ότι λόγω της φωτιάς, για την κατάσβεση της οποίας έχουν δραστηριοποιηθεί, πλέον, και μονάδες του Στρατού, αρκετοί κάτοικοι της περιοχής χρειάστηκε να διακομιστούν στο νοσοκομείο, με ελαφρά αναπνευστικά προβλήματα.
Σε έκτακτη συνεδρίαση του Συντονιστικού Νομαρχιακού Οργάνου αποφασίστηκε η συγκέντρωση όσο το δυνατόν περισσότερων χωματουργικών μηχανημάτων για τη μεταφορά χώματος, σε μια προσπάθεια να ελεγχθεί η φωτιά.
Πάντως, η Πυροσβεστική Υπηρεσία επισημαίνει ότι, εξαιτίας της φύσης του υλικού, η φωτιά θα καίει, εσωτερικά, τους χιλιάδες τόνους ελαστικών, για πολλές μέρες ακόμα.
Το υπουργείο Περιβάλλοντος και Κλιματικής Αλλαγής έστειλε την Τρίτη στη Δράμα, στελέχη του, προκειμένου να διαπιστώσουν το μέγεθος της ατμοσφαιρικής ρύπανσης και να φροντίσουν για την άμεση λήψη όλων των απαραίτητων μέτρων.
Παράλληλα, η Νομαρχία Δράμας, με έκτακτη ανακοίνωσή της καλεί όλους τους πολίτες της περιοχής να είναι ιδιαίτερα προσεχτικοί. Τους συστήνει να έχουν κλειστές τις πόρτες, τα παράθυρα, τα κλιματιστικά και τους ανεμιστήρες, να αποφεύγουν τον αερισμό του σπιτιού τους και να μην κυκλοφορούν ή να εκτίθενται άσκοπα στο επιβαρημένο από καπνούς ή στάχτες περιβάλλον, όταν αυτά αιωρούνται στα χαμηλά στρώματα της ατμόσφαιρας.
Επίσης, τους συστήνει να οδηγούν με κλειστά παράθυρα και απενεργοποιημένο το σύστημα κλιματισμού και εξαερισμού του αυτοκινήτου τους.
Στη Δράμα στελέχη του ΥΠΕΚΑ: http://www.skai.gr/news/environment/article/146328/sti-drama-stelehi-tou-uneka--22-6-2010/
Τόνοι μαζούτ σκόρπισαν στο ποτάμι ...
Aγώνα δρόμου για να εμποδίσουν μια νέα οικολογική καταστροφή, αυτή τη φορά στην περιοχή του Άραχθου κοντά στην ΄Άρτα, καταβάλλουν από το βράδυ της περασμένης Παρασκευής οι επιθεωρητές περιβάλλοντος και η Περιφέρεια Ηπείρου.
Στόχος τους είναι να εμποδίσουν την εξάπλωση της ρύπανσης που έχει προκαλέσει η διαρροή μαζούτ από την παροπλισμένη από το 1998 βιομηχανία Εσπερίδα (εργοστάσιο παραγωγής χυμών), η οποία λόγω των έντονων καιρικών συνθηκών κινδυνεύει να φτάσει στον πολύπαθο Αμβρακικό κόλπο.
Στην προσπάθεια απομόνωσης του μαζούτ και της λάσπης η ΔΕΗ, σταμάτησε να λειτουργεί το υδροηλεκτρικό φράγμα Πουρναρίου, ώστε να μην παρασυρθεί το μαζούτ προς τις αρδευόμενες περιοχές. Η κατάσταση είναι πολύ σοβαρή και οι επιθεωρητές περιβάλλοντος σε συνεργασία με την Περιφέρεια έχουν αναθέσει από το περασμένο Σάββατο τις εργασίες απορρύπανσης σε εξειδικευμένη εταιρεία από τη Θεσσαλονίκη.
Σύμφωνα με την Ειδική Γραμματέα Επιθεωρητών Περιβάλλοντος και Ενέργειας κ. Μαργαρίτα Καραβασίλη , το μαζούτ έχει απαντληθεί από την επιφάνεια του ποταμού αλλά παραμένει η λάσπη από τα κατάλοιπα του καυσίμου, η οποία θα πρέπει να αντιμετωπιστεί αποτελεσματικά ώστε να αποφευχθεί διασπορά της ρύπανσης. Τις επόμενες μέρες το βάρος θα πέσει στην απομάκρυνση της λάσπης ενώ στο σημείο εκείνο γίνεται πρόχειρη κατασκευή φράγματος ώστε εάν συνεχιστούν οι βροχές, τα υπολείμματα να μην μετακινηθούν στο οικοσύστημα του Αμβρακικού.
Σύμφωνα με πληροφορίες, η Εσπερίδα ήταν κλειστεί από το 1998, όμως κανείς δεν φρόντισε να απομακρύνει από τις αποθήκες καυσίμων τόνους μαζούτ που λόγω της φθοράς και της αχρηστίας των εγκαταστάσεων άρχισαν να «διαρρέουν» το καύσιμο στον ‘Αραχθο.
Μετά από χρόνια απραξίας η μονάδα έχει υποστεί αλλοίωση με αποτέλεσμα να εμφανίζει υψηλά επίπεδα θείου. Κατά πληροφορίες το εργοστάσιο είχε χρεοκοπήσει και πέρασε λόγω χρεών στην Αγροτική Τράπεζα αλλά στην συνέχεια αποκτήθηκε ξανά από τον παλιό ιδιοκτήτη του. Ο τελευταίους πάντως αποποιείται κάθε ευθύνης και έχει υποβάλλει μήνυση κατά αγνώστων αποδίδοντας το συμβάν σε δολιοφθορά.
Mε εντολή της κ. Καραβασίλη η Περιφέρεια θα πρέπει να θέσει σε εφαρμογή το Προεδρικό Διάταγμα που αφορά στην Περιβαλλοντική Ευθύνη, στη βάση και των πορισμάτων των ελέγχων που διενεργήθηκαν από όλες τις εμπλεκόμενες Υπηρεσίες, ώστε ο υπεύθυνος να πληρώσει το κόστος των μέτρων πρόληψης και αποκατάστασης της περιβαλλοντικής ζημιάς.
ΔΕΙΤΕ ΚΑΙ ΕΔΩ: http://oikomargarita.blogspot.com/2010/06/blog-post_21.html
Σήμερα το πρωί στις 11:30 το πρωί πραγματοποήθηκε στα Ψαχνά Ευβοίας η Γενική Συνέλευση του Συλλόγου Γαία στο Πνευματικό Κέντρο του Αγίου Νικολάου .
Παρόντες σε αυτή τη συνέλευση ήταν η Ειδική Γραμματέας του ΥΠΕΚΑ κ. Μαργαρίτα Καραβασίλη, ο βουλευτής της Ν.Δ. του νομού Ευβοίας Σίμος Κεδίκογλου, οι Δ.Σ. κ.κ. Μυλωνάς Λευτέρης, Ψαθάς Γιώργος και Τσατσαρώνης Γιάννης, εκπρόσωποι από το σύλλογο Παραθεριστών Δάφνης, μέλη του συλλόγου Γαία και άλλοι πολίτες.
Τα θέματα που συζητήθηκαν στη Γενική Συνέλευση αφορούσαν κυρίως  το πρόβλημα που αντιμετωπίζει τα τελευταία "δύο" χρόνια η Μεσσαπία και αυτό δεν είναι άλλο από την ύπαρξη εξασθενούς χρωμίου στο πόσιμο νερό και της ρύπανσης του υδροφόρου ορίζοντα της περιοχής της Μεσσαπίας.
Η Ειδική Γραμματέας του ΥΠΕΚΑ κ. Καραβασίλη Μαργαρίτα για ακόμη μία φορά επισήμανε ότι το πρόβλημα της Μεσσαπίας είναι μεγάλο και παρόμοιο με εκείνο του Ασωπού και ότι η αντιμετώπισή του αποτελεί προτεραιότητα του ΥΠΕΚΑ με άξονα την πρόσβαση του πληθυσμού σε καθαρό, ασφαλές, πόσιμο νερό. Στη βάση αυτή έχει ζητηθεί από την ΕΥΔΑΠ να διερευνήσει τις δυνατότητες υδροσότησης της περιχής με καυθαρό νερό από το Μόρνο, ζήτημα που ήδη επεξεργάζονται οι αρμόδιες Υπηρεσίες της ΕΥΔΑΠ και σύντομα θα γίνουν οι αναγκαίες τεχνικές συζητήσεις με την ΔΕΑΜ και την ΔΕΥΑΧ. Ανάλογη προτεριαότητα αποτελεί επίσης και η διάθεση κατάλληλου νερού άρδευσης.
Το πρόβλημα στο Υπουργείο έχει γίνει γνωστό από τον Αύγουστο του 2009 και γίνονται έρευνες για τους ρυπαντές της περιοχής μέσα από συνεχείς περιβαλλοντικές επιθεωρήσεις σε βιομηχανικές και άλλες μονάδες της ευρύτερης περιοχής, καθώς και μελέτες σχετικά με την έκταση της περιβαλλοντικής ζημιάς, τις πηγές της ρύπανσης και για τους τρόπους με τους οποίους μπορεί να εξασφαλαιστεί πόσιμο και υγιεινό νερό στους κατοίκους της Μεσσαπίας. Το έργο βέβαια γίνεται αρκετά πιο δύσκολο αφού η Τοπική Αυτοδιοίκηση πρώτου βαθμού συνεχίζει να θεωρεί ότι δεν υπάρχει κανένα πρόβλημα.
Όμως τα αποτελέσματα από δείγματα που πήραν η κ. Καραβασίλη με τους Επιθεωρητές Περιβάλλοντος δείχνουν ότι το πρόβλημα είναι υπαρκτό και ιδιαίτερα ανησυχητικό! Επίσης επισήμανε ότι μετά από επιτόπιους ελέγχους Κλιμακίων Επιθεωρητών Περιβάλλοντος και του ΙΓΜΕ διερευνώνται τα ακριβή αίτια της ρύπανσης και οι πηγές αυτής. Ήδη τα πρώτα αποτελέσματα καταδεικνύουν ότι εκτός από  τα φυσικά αίτια (το είδος των πετρωμάτων της περιοχής που σε ιδιαίτερες συνθήκες απελευθερώνουν υψηλές ποσότητες βαρέων μετάλλων, ακόμη και αξασθενούς χρωμίου), ένας από τους κύριους ρυπαντές της περιοχής είναι η εταιρεία της ΛΑΡΚΟ, που πραγματοποιεί εδώ και πολλά χρόνια εξόρυξη μεταλλευμάτων μη τηρώντας τους περιβαλλοντικούς όρους που της έχουν επιβληθεί (η οποία θα πληρώσει τόσο την μόλυνση που έχει επιφέρει στην περιοχή όσο και την αποκατάσταση αυτής), καθώς επίσης και η συγκέντρωση στα ανοικτά, ανενεργά, ορυχεία της Λάρκο, επικίνδυνων υγρών αποβλήτων, τα οποία μεταφέρονται κρυφά από βιομηχανίες της ευρύτερης περιοχής και της περιοχής Οινοφύτων.
Τόνισε ότι Επιθεωρητές Περιβάλλοντος επιθεώρούν ήδη σχολαστικά το σύνολο της δραστηριότητας της ΛΑΡΚΟ και σύντομα θα της  ζητηθεί να συμμορφωθεί σε αυστηρούς περιβαλλοντικούς όρους και σε αυστηρό χρονοδιάγραμμα αποκατάστασης των ανενεργών ορυχείων, διαφορετικά μπορεί να της ζητηθεί να κλείσει !
Όσον αφορά στο πρόβλημα της ασφάλεις των τροφίμων η κ. Καραβασίλη σημείωσε ότι η νομαρχία Ευβοίας είναι γνώστης έρευνας του Γεωπονικού Πανεπιστημίου, την οποία χρηματοδότησε, σύμφωνα με την οποία τα κηπευτικά και άλλα τρόφιμα είναι πλήρως ακατάλληλα. Ωστόσο το ΥΠΕΚΑ διερευνά το θέμα στη βάση και άλλων ανάλογων ερευνών δεδομένου ότι ο τρόπος με τον οποίο έγιναν οι αναλύσεις επικρίνεται από πολλούς πανεπιστημιακούς. 
Δεν μπορούμε, σημείωσε η Ειδική Γραμματέας , να μιλήσουμε ακόμη για το πόσο έχουν μολυνθεί τα προϊόντα της περιοχής και δεν πρέπει να πανικοβάλουμε τον πληθυσμό. Το ζήτημα είναι ιδιαίτερα σοβαρό και πρέπει να επιλυφθεί το αρμόδιο Υπουργείο Αγροτικής Ανάπτυξης ενημερώνοντας τον πληθυσμό και παρέχοντας σειρά μέτρων που θα κριθούν αναγκαία.
Οι πολίτες που πήραν το λόγο ζήτησαν να διευκρινισθούν από τα αρμόδια Υπουργεία ζητήματα σχετικά με όρια ανίχνευσης του εξασθενούς χρωμίου στο πόσιμο νερό, ώστε να υπάρξει ενιαία αντιμετώπιση από όλους τους ΟΤΑ της ευρύτερης περιοχής, καθώς και σχετικά με όλα τα ζητήματα που αντιμετωπίζει σήμερα η περιοχή.
Η κα Καραβασίλη ανέφερε ότι σύντομα η Υπουργός ΠΕΚΑ θα ανακοινώσει ένς Ολοκληρωμένο Πρόγραμμα για τη Διαχείριση του Περιβαλλοντικού Κινδύνου στην περιοχή και στη βάση αυτή απαιτείται συνεργασία όλων των εμπλεκόμενων φορεών σε όλα τα επίπεδα διοίκησης και των πολιτών.   
Μ. ΚΑΡΑΒΑΣΙΛΗ : Η ΤΟΠΙΚΗ ΑΥΤΟΔΙΟΙΚΗΣΗ ΑΔΙΑΦΟΡΕΙ ΓΙΑ ΤΗΝ ΔΗΜΟΣΙΑ ΥΓΕΙΑ ΣΤΑ ΨΑΧΝΑ....!!!
ΔΕΙΤΕ ΠΕΡΙΣΣΟΤΕΡΑ ΕΔΩ: http://paskelarcomei.blogspot.com/2010/06/blog-post_2245.html
Η Ειδική Γραμματέας Επιθεώρησης του ΥΠΕΚΑ, κα Καραβασίλη, μετά από ενημέρωση της Γενικής Γραμματέως Περιφέρειας σχετικά με διαρροή μεγάλων ποσοτήτων μαζούτ στον Άραχθο, στην περιοχή του Νομού Άρτας, συνεννοήθηκε για τις αναγκαίες ενέργειες σχετικά με τον άμεσο καθαρισμό του ποταμού. Επί τόπου μετέβη αμέσως και η κα Μήτσιου, Επιθεωρήτρια Περιβάλλοντος, Προϊσταμένη του Τομέα Βορείου Ελλάδας της ΕΥΕΠ.
Το ζητούμενο είναι να μην επεκταθεί η ζημιά και προκληθεί σοβαρή οικολογική καταστροφή στον Άραχθο.
Διαπιστώθηκε ότι η διαρροή προερχόταν από δεξαμενή καυσίμων (μαζούτ) του κλειστού και εγκαταλελειμένου από το 1998, εργοστασίου χυμοποίησης «Εσπερίδα» (επεξεργασία εσπεριδοειδών).
Το μαζούτ οδηγείτο μέσα από αγωγό των ομβρίων και στη συνέχεια από αρδευτικό κανάλι στον Άραχθο!
Γεγονός που μπορεί να προκαλέσει σοβαρά προβλήματα ρύπανσης, καθώς απειλείται σοβαρά το ευαίσθητο οικοσύστημα του ποταμού Άραχθου, ο οποίος σημειωτέον καταλήγει στον Αμβρακικό κόλπο, αλλά και των καλλιεργειών. 
Το μαζούτ είχε παραμείνει στη δεξαμενή για χρόνια και μετά από την παύση λειτουργίας του εργοστασίου και είχε υποστεί αλλοίωση (υψηλά επίπεδα θείου) και δεν είχαν ληφθεί μέτρα πρόληψης ενδεχόμενης ζημιάς (δεν είχε κατασκευαστεί ο κατάλληλος χώρος ανάσχεσης, δηλαδή τάφρος περιμετρικά της δεξαμενής).
Οι αρμόδιες Αρχές έκλεισαν αμέσως το φράγμα, ώστε να περιορισθεί η διασπορά της ρύπανσης και ανέθεσαν σε σχετική εταιρεία να προβεί στη συλλογή του μαζούτ και στον καθαρισμό του ποταμού και προέβησαν σε επιτόπιους ελέγχους (ΚΕΠΕ), ενώ κλιμάκιο ειδικών από την Θεσσαλονίκη εκτίμησε το μέγεθος της ζημιάς και το κόστος αποκατάστασης.
Η κα Μήτσιου επιθεώρησε ειδικότερα τη μονάδα και διερεύνησε τόσο τα αίτια της διαρροής, όσο και τις συνέπειες στο ποτάμιο και χερσαίο οικοσύστημα. 
Παράλληλα έγινε συνεννόηση με την ΔΕΗ σχετικά με διακοπή της άρδευσης της περιοχής και της ροής του νερού στον Άραχθο ώστε το πρόβλημα να περιοριστεί στην εστία του.
Για το ζήτημα θα κινηθεί η διαδικασία Περιβαλλοντικής Ευθύνης (Π.Δ. 148/2009) και το κόστος της απορρύπανσης και αποκατάστασης της ζημιάς θα καταλογισθεί στον ιδιοκτήτη του εργοστασίου, ο οποίος είναι και υπεύθυνος για τη διαρροή. Ο ιδιοκτήτης του εργοστασίου θα πρέπει επίσης να ελέγξει τις δεξαμενές του, να τις εκκενώσει εντελώς ή να τις τσιμεντάρει, καθώς και να περιφρουρήσει τυχόν άλλη διαρροή. 
Οι εργασίες συνεχίζονται, παράλληλα με συσκέψεις που θα ολοκληρωθούν αύριο το πρωί, με σκοπό την ολοκλήρωση πορίσματος.
Σύμφωνα με τον κ. Παύλο Χαραλάμπους – Πρόεδρο Ενεργών Πολιτών Περιοχής Αμβρακικού " Η τοποθέτηση του Νομάρχη Άρτας για την διαρροή μας προκαλεί δέος, όταν λέει ότι δεν ήταν δική του αρμοδιότητα, αλλά ανέλαβε πρωτοβουλία από μόνος του. Επιτέλους ποιος είναι ο αρμόδιος σ αυτό τον τόπο.  Σχεδόν όλες οι βιομηχανίες της περιοχής μας χρησιμοποιούν μαζούτ ως καύσιμη ύλη, παρότι βρίσκονται εντός των ζωνών του Εθνικού Πάρκου, ακόμη και τα τυροκομεία, που όταν λειτουργούν τους καυστήρες τους ντουμανιάζουν όλες οι γύρω περιοχές με όλες τις επιπτώσεις στην υγεία των κατοίκων που προκαλούν οι διοξίνες από τους καπνούς. Πολλές επιχειρήσεις της περιοχής διοχετεύουν ακατέργαστα τα υγρά τους απόβλητα στις τάφρους και τα ποτάμια τις νυκτερινές ώρες  (όταν δεν λειτουργούν οι υπηρεσίες) και η νομοθεσία απαιτεί επαυτοφόρω εντοπισμό ρύπανσης για να επιβληθούν κυρώσεις. Από το 2004 ζητάμε ακόμη και σήμερα τακτικούς και εκτάκτους ελέγχους εφαρμογής των περιβαλλοντικών όρων όλων των επιχειρήσεων που δραστηριοποιούνται στην ευρύτερη λεκάνη απορροής του Αμβρακικού για να προλαμβάνονται κρούσματα ρύπανσης. Οι νομαρχιακές αυτοδιοικήσεις και των τριών νομών δεν έχουν επιβάλλει και υλοποιήσει κανένα πρόστιμο για μη εφαρμογή περιβαλλοντικών όρων την τελευταία δεκαετία ,οπότε υπάρχει μια άτυπη ασυλία στην παρανομία .
Στην προκειμένη περίπτωση ο ιδιοκτήτης της ΕΣΠΕΡΙΔΑΣ ομιλεί για δολιοφθορά και με μια μήνυση κατ' αγνώστων επιδιώκει άφεση αμαρτιών και έτσι «ούτε γάτος ούτε ζημιά». ΕΛΛΑΣ το μεγαλείο σου, βασίλεμα δεν έχει" !!!
Επί τόπου έσπευσαν 15 οχήματα της Πυροσβεστικής Υπηρεσίας, από τους όμορους νομούς.
Οι πυροσβέστες δίνουν μάχη με τις φλόγες, αλλά οι ισχυροί άνεμοι που πνέουν στην περιοχή δυσκολεύουν το έργο τους.
Λόγω της καύσης του υλικού η ατμόσφαιρα στη γύρω περιοχή είναι αποπνικτική.
Η πυρκαγιά που ξέσπασε στη μάντρα ελαστικών προκάλεσε τοξικό νέφος και οι ισχυροί άνεμοι που έπνεαν στην περιοχή το έσπρωξαν προς τη Βουλγαρία, όπου στη συνέχεια διαλύθηκε, σύμφωνα με δημοσίευμα της εφημερίδας «Ελευθεροτυπία».
Η φωτιά τέθηκε υπό έλεγχο το απόγευμα και ως αργά το βράδυ θα καλυφθεί με χώμα όλη η καιόμενη περιοχή.
Ο Δρ. Νίκος Κατσαρός, τέως πρόεδρος του ΕΦΕΤ της Ένωσης Ελλήνων Χημικών δήλωσε ότι «Είναι φυσικό μετα από μια τέτοια πυρκαγιά να προκληθεί τοξικό νέφος.
Όταν καίγονται ελαστικά παράγονται υρδογονάνθακες, αλτεϊδες, τόνες, μονοξείδιο του άνθρακα, οξείδια του αζώτου, μικροσωματίδια και μεγάλες ποσότητες καπνού.
Σε αυτές τις περιπτώσεις άμεσο κίνδυνο διατρέχουν οι ευπαθείς ομάδες του πληθυσμού όπως είναι τα μικρα παιδιά, οι ηλικιωμένοι, οι πάσχοντες από καρδιαγγειακά και αναπνευστικά νοσήματα. Σε αυτές τις περιπτώσεις απαιτείται, να κλείνουν τις πόρτες και τα παράθυρα στις οικείες τους.
Σε περίπτωση, που ακολουθήσει βροχή μετα την πυρκαγιά απαιτείται τα φρούτα και τα λαχανικά να πλυθούν πολύ καλά ακόμα και με σαπούνι, ώστε να απομακρυνθούν όλες οι τοξικές ουσίες, που πιθανόν να έχουν επικαθισει πάνω τους».
Πηγή: i-live.gr
Η Ειδική Γραμματέας Επιθεώρησης του ΥΠΕΚΑ ενημερώθηκε αμέσως για το συμβάν από το Διοικητή της Πυροσβεστικής, στον οποίο επισημάνθηκε η ανάγκη να καλυφθεί με χώμα όλη η καιόμενη περιοχή, ώστε να σβήσει το συντομότερο η φωτιά, προκειμένου να σταματήσει και η εκπομπή διοξεινών και άλλων επικίονδυνων για τη δημόσια υγεία αερίων. Παράλληλα ζητήθηκε να γίνει κατάλληλη ενημέρωση του πληθυσμού. Η ίδια η Υπουργός παρακολουθεί τις εξελίξεις...  
Σταθερά προχωράμε για να σταματήσει το περιβαλλοντικό έγκλημα!
ΕΝΑ ΧΑΜΟΓΕΛΟ ΓΙΑ ΤΟΝ ΑΣΩΠΟ !!!!
Ανοικτό Φόρουμ για το Περιβαλλοντικό έγκλημα
ΥΠΕΚΑ, Ειδική Γραμματεία Επιθεώρησης Περιβάλλοντος και Ενέργειας, Ειδική Υπηρεσία Επιθεωρητών Περιβάλλοντος
ASOPOS SOS
Η Τραγωδία του Ασωπού στο facebook
πλησιάζουμε τα 7.000 μέλη!!!
Μαργαρίτα Καραβασίλη
Αρχιτέκτων d.p.l.g. Μηχανικός, με Msc. Πολεοδομίας, Χωροταξίας, Οικονομικού Προγραμματισμού (Πανεπιστήμιο Paris IV, Sorbonne) και Msc. Κοινωνικής Ψυχολογίας (EHESS, Paris).
Υπηρέτησε στο ΥΠΕΧΩΔΕ από το 1979 έως το 2007 σε επιτελικές θέσεις. Ασχολήθηκε ιδιαίτερα με ζητήματα περιβάλλοντος, πολεοδομίας και οικιστικής πολιτικής με εστίαση, τα τελευταία χρόνια, στην ενέργεια, στη κλιματική αλλαγή, στην αειφόρο ανάπτυξη, στην ενεργειακή απόδοση κτιρίων και ειδικότερα στην βιοκλιματική αρχιτεκτονική και την οικολογική δόμηση .
Το 2001 τοποθετήθηκε στην Μόνιμη Ελληνική Αντιπροσωπεία στις Βρυξέλλες, ως Ακόλουθος Περιβάλλοντος στο Συμβούλιο της ΕΕ και υπήρξε Πρόεδρος της Ομάδας "Περιβάλλον" του Συμβουλίου, κατά την Ελληνική Προεδρία (2003) συμβάλλοντας στην επίτευξη συμφωνίας σε σημαντικές οδηγίες ( "Περιβαλλοντική ευθύνη", "Εμπορία δικαιωμάτων εκπομπών", Γενετικά Τροποποιημένους Οργανισμούς, "Βιοασφάλεια", "Συμμετοχή του κοινού στα σχέδια για το περιβάλλον", "Πρόσβαση στη Περιβαλλοντική Πληροφόρηση" κ.ά. ).
Τον Οκτώβρη του 2003 τοποθτήθηκε, επικεφαλής Γενική Επιθεωρήτρια Περιβάλλοντος, στην νεοσύστατη Ειδική Υπηρεσία Επιθεωρητών Περιβάλλοντος και παρέμεινε έως το 2005.
Το 2007 - μετά από αίτησή της - βγήκε σε πρόωρη σύνταξη.
Εκείνη την εποχή, ανιχνεύθηκε εξασθενές χρώμιο στον υδροφόρο ορίζοντα της περιοχής Ασωπού-Οινοφύτων και ενδιαφέρθηκε ιδιαίτερα για το θέμα δεδομένου ότι και από τη θέση της Γενικής Επιθεωρήτριας είχε θέσει το ζήτημα του Ασωπού σε προτεραιότητα και έγιναν αρκετές επιθεωρήσεις όπου διαπιστώθηκαν σοβαρές παραβάσεις της περιβαλλοντικής νομοθεσίας.
Συναντήθηκε με κατοίκους, κοινωνικούς και άλλους φορείς που αγωνίζονταν χρόνια να στααματήσει η ρύπανση. Μαζί με την Ομοσπονδία Συλλόγων Κατοίκων Ωρωπού-Χαλκουτσίου συζήτησε πολλές φορές για τους τρόπους αντιμετώπισης του θέματος. Εκείνη την εποχή και με την ευκαιρία της περίφημης δίκης της (μηνύθηκε για συκοφαντική δυσφήμιση) που αφορούσε στον Ασωπό, συναντήθηκε με το Ινστιτούτο Τοπικής Αειφορίας και Πολιτισμού (ΙΤΑΠ) Οινοφύτων, του οποίου έγινε μέλος, αναπτύσσοντας πλούσια δράση στο πλευρό των κατοίκων με σκοπό να σταματήσει το έγκλημα στον Ασωπό.
Με το περιβάλλον ασχολήθηκε πολλά χρόνια και εκτός των επαγγελματικών της δραστηριοτήτων, τόσο συνδικαλιστικά ως Γενική Γραμματέας του Συλλόγου Μονίμων Υπαλλήλων ΥΧΟΠ (1978-1994) όσο και πολιτικά (Επιτροπή Οικολογίας - Τμήμα Οικολογίας & Περιβάλλοντος του Συνασπισμού από το 1989 έως σήμερα. Συμμετείχε στη συγκρότηση σημαντικής δημοτικής παράταξης στη Νέα Σμύρνη. Δραστηριοποιείται στο Τεχνικό Επιμελητήριο Ελλάδας, το Σύλλογο Αρχιτεκτόνων και άλλους μαζικούς φορείς και Περιβαλλοντικές Οργανώσεις από το 1979
Αρθρογραφεί σε επιστημονικά, τεχνικά και οικολογικά περιοδικά (Τεχνικά Χρονικά, Κτίρια και Ύλη, Buildings, κ.ά). Υπήρξε συνεργάτης στο περιοδικό "Νέα Οικολογία" και στην «Οικο-ενημέρωση», που εκδίδεται από την Περιβαλλοντική Πρωτοβουλία Μαγνησίας , κλπ.). Τα τελευταία χρόνια είναι συνεργάτης στο περιοδικό "Ο Δαίμων της Οικολογίας" (ένθετο της Αυγής).
Έχει συγγράψει ένα βιβλίο για την οικολογική δόμηση και τέσσερα άλλα σε συνεργασία.
Είναι από το 1994 Μέλος του Δ.Σ της Ευωνύμου Οικολογικής Βιβλιοθήκης και από το 2006 επιστημονική Σύμβουλος στο Διεθνές Πρόγραμμα για την Αρχιτεκτονική και τις ΑΠΕ της Διεθνούς Ένωσης Αρχιτεκτόνων UIA-ARES.
Είναι αξιολογήτρια προτάσεων που υποβάλλονται στο πλαίσιο του Προγράμματος της Ευρωπαϊκής Επιτροπής "Ευφηής Ενέργεια" και αναπληρωματικό μέλος της Συμβουλευτικής Επιτροπής της ΕΕ για την Εκπαίδευση στην Αρχιτεκτονική. Δραστηριοποιήθηκε σαν εκπαιδεύτρια σε Σεμινάρια που πραγματοποιεί το ΙΕΚΕΜ-ΤΕΕ για τον Ενεργειακό -Βιοκλιματικό Σχεδιασμό και την Οικολογική Δόμηση, καθώς και ιδιωτικοί φορείς για θέματα εξοικονόμησης ενέργειας, ενεργειακής απόδοσης κτιρίων, οικολογικά κτίρια, πράσινες πόλεις, περιβαλλοντική ευθύνη, μηχανισμοί περιβαλλοντικών ελέγχων, κλπ.
Το Νοέμβριο του 2009 κλήθηκε από τη Κυβέρνηση του Γεωργίου Παπανδρέου να υπηρετήσει τα κοινά οράματα από τη θέση της Ειδικής Γραμματέως Επιθεώρησης Περιβάλλοντος και Ενέργειας στη νεοσύστατη Γραμματεία του Υπουργείου Περιβάλλοντος Ενέργειας και Κλιματικής Αλλαγής.
Οι αρχές της συνοψίζονται στην ακόλουθη διατύπωση:
"Αγωνίζομαι και δε θα πάψω να αγωνίζομαι για την προώθηση της Αειφόρου Ανάπτυξης, στο πλαίσιο μιας ιδεολογικής αντίληψης που βασίζεται στις αρχές της Κοινωνικής Αριστεράς και της Πολιτικής Οικολογίας, όπου η προστασία του Περιβάλλοντος αποτελεί το βασικό μοχλό της οικονομικής και κοινωνικής ανάπτυξης... "
Τοξικά στα νταμάρια της ΛΑΡΚΟ
Στον Παγωντα του Δήμου Μεσσαπίας
ΚΑΙ ΣΤΗΝ ΜΕΣΣΑΠΙΑ
Νέα πρόταση της Ε. Επιτροπής για τροποποίηση της Οδηγίας 2002/91/ΕΚ
για ενίσχυση της ενεργειακής αναβάθμισης των κτιρίων
Δράση της ΕΕ για το Κλίμα
Βελτίωση της ενεργειακής απόδοσης
Αντιμετώπιση των προκλήσεων και αξιοποίηση των ευκαιριών
Δράση της ΕΕ για το Κλίμα
Αντιμετώπιση των προκλήσεων και αξιοποίηση των ευκαιριών
Δράση της ΕΕ για το Κλίμα
Αντιμετώπιση των προκλήσεων και αξιοποίηση των ευκαιριών
Δράση της ΕΕ κατά της κλιματικής αλλαγής
Λιγότερα αέρια του θερμοκηπίου
Οι νέες ρυθμίσεις, ποιούς αφορούν, ποιά είναι η διαδικασία, δείτε πλήρες άρθρο...
ΤΟ ΙΣΤΟΛΟΓΙΟ ΜΟΥ: Πράσινα Κτίρια για έναν Πράσινο Κόσμο
Βιοκλιματική Αρχιτεκτονική-Οικολογική Δόμηση
Δυσοσμία στον Ασωπό
ΤΟ ΚΛΙΜΑ ΕΙΝΑΙ ΣΤΟ ΧΕΡΙ ΣΟΥ!
ΒΙΟΠΟΙΚΙΛΟΤΗΤΑ
Σε απόγνωση οι αλιείς στον Μαλιακό
Νερό με καρκινογόνο εξασθενές χρώμιο
τρέχει και πάλι από τις βρύσες των σπιτιών στα Οινόφυτα.
Χωρίς νερό παραμένουν για τέταρτη ημέρα οι κάτοικοι των Οινοφύτων,
λόγω βλάβης στο ταχυδιυλιστήριο
14 & 15 Απριλίου
EPA Grants Millions for Green Wastewater Projects
ARCHITECTS
Η Πρεσβεία της Φινλανδίας στο Τόκυο
Πράσινη Αρχιτεκτονική
Συμβαίνει και αλλού! Ένα ιδιαίτερα ενδιαφέρον βίντεο
Η κινητοποίηση στα διόδια Σχηματαρίου για τη σωτηρία Ασωπού- Ευβοϊκού
Με συμβολικό άνοιγμα των διοδίων Σχηματαρίου, διαμαρτυρήθηκαν οι κάτοικοι της Βοιωτίας, της Εύβοιας, και της Ανατολικής Αττικής για το διαχρονικό έγκλημα στην ανεξέλεγκτη βιομηχανική ζώνη, που έχει ως αποτέλεσμα τη μόλυνση των υπόγειων νερών και του Ασωπού.
Η ώρα της γης
Πράσινα πυροτεχνήματα
Για να μην ξεχνάμε...
Μια αποκαλυπτική έρευνα του ΣΚΑΙ
Ο ΣΚΑΙ στον Ασωπό: Ένα σημαντικό ιστορικό
Γράφει ο Γιώργος Κεραμιτζόγλου - 01/03/2009
Το εξασθενές χρώμιο σκοτώνει!
Διόδια Σχηματαρίου: Συναντιόμαστε 21 Μαρτίου ώρα 11.00
Ενημερώνουμε και διεκδικούμε καθαρό νερό, υγιές περιβάλλον, αποκατάσταση οικολογικής ζημιάς, οργάνωση βιομηχανικής περιοχής Οινοφύτων, δημιουργία αναγκαίων υποδομών, αποκατάσταση νομιμότητας....
Ορθή, δηλαδή, Βιοκλιματική Αρχιτεκτονική & Οικολογική δόμηση
Ενεργειακή απόδοση κτιρίων
Οικολογικά Κτίρια σε Αειφόρες Πόλεις
Από την Ευώνυμο Οικολογική Βιβλιοθήκη
Κίνητρα για την ενεργειακή απόδοση των κτιρίων
συνέντευξη Υπουργού Ενέργειας
Πριν από 20 λεπτά
1 ώρα πριν
Πριν από 4 ώρες
Πριν από 5 ώρες
Πριν από 5 ώρες
Πριν από 6 ώρες
Πριν από 6 ώρες
1 ημέρα πριν
Πριν από 2 ημέρες
Πριν από 2 ημέρες
Πριν από 2 ημέρες
Πριν από 3 ημέρες
Πριν από 4 ημέρες
Πριν από 4 ημέρες
Πριν από 5 ημέρες
Πριν από 5 ημέρες
Πριν από 6 ημέρες
Πριν από 1 εβδομάδα
Πριν από 1 εβδομάδα
Πριν από 1 εβδομάδα
Πριν από 1 εβδομάδα
Πριν από 2 εβδομάδες
Πριν από 2 εβδομάδες
Πριν από 5 εβδομάδες
1  μήνα  πριν
Πριν από 2 μήνες
Πριν από 4 μήνες
Πριν από 5 μήνες
Πριν από 7 μήνες
Πριν από 10 μήνες
Πριν από 11 μήνες
1 χρόνο πριν
Επεισόδια στα Οινόφυτα (25/02/2009)
Ασωπός: Εξασθενές χρώμιο στις καλλιέργειες
ασωπος
Για το δικαίωμα στην καθαρή ενέργεια!
Για το δικαίωμα στο καθαρό νερό
Για την ενημέρωση του πολίτη, ώστε να γίνει ενεργός πολίτης!
Διεκδικούμε το δικαίωμα στην ελεύθερη πρόσβαση στην περιβαλλοντική πληροφόρηση. Διεκδικούμε ενημέρωση για την ποιότητα των υπόγειων νερών περιοχής Οινοφύτων-Ασωπού! Διεκδικούμε το δικαίωμα σε καθαρό περιβάλλον και στην περιφρούρηση της δημόσιας Υγείας!
ΕΡΩΤΟΥΜΕ: Παρά την συνεχιζόμενη ρύπανση του Ασωπού, τα μέτρα που λαμβάνει η Πολιτεία είναι από ανύπαρκτα έως παντελώς ανεπαρκή. Τι νομίζετε ότι φταίει;
Πλοήγηση στην επικαιρότητα των σύγχρονων περιβαλλοντικών προβλημάτων και όχι μόνο!
Με επίκεντρο τη σωτηρία του Ασωπού από το εξασθενές χρώμιο, που απειλεί τη δημόσια υγεία, αλλά και την προστασία του περιβάλλοντος σε περιοχές που κινδυνεύουν, ενημερωνόμαστε για να αφυπνιστούμε και να ενώσουμε τις δυνάμεις μας. Γιατί, μόνο με μια κοινή & συντονισμένη δράση μπορούμε να πετύχουμε !
ετικέτες
Μαργαρίτα Καραβασίλη
Η οικονομική κρίση βρήκε την Ελλάδα στην χειρότερη κατάσταση ! Σήμερα απαιτούνται ριζικές αλλαγές για βιώσιμη οικονομία, κοινωνική συνοχή, νέες θέσεις εργασίας, προστασία του περιβάλλοντος και νέες κοινωνικές και πολιτικές πλειοψηφίες, με σκοπό την επίτευξη της αειφόρου ανάπτυξης.      Είμαι Αρχιτέκτων d.p.l.g., Msc. Πολεοδόμος, Χωροτάκτης, Msc. Κοινωνική Ψυχολόγος, υπάλληλος ΥΠΕΧΩΔΕ για 29 χρόνια, Σύμβουλος Περιβάλλοντος  στο Συμβούλιο της Ευρωπαϊκής Ένωσης, Γενική Επιθεωρήτρια στην Ειδική Υπηρεσία Επιθεωρητών Περιβάλλοντος.  Συμμετέχω ενεργά στα κοινά στο πλευρό οικολογικών οργανώσεων και ενεργών πολιτών.
Και όμως... η φύση ανθίσταται!
Loading...
Ένα ιστολόγιο για την ενημέρωση και την ενεργοποίηση των πολιτών!
Καλώς ήλθατε στο ιστολόγιό μου φίλοι, που ανησυχείτε για την κακοποίηση του περιβάλλοντος, για την αδιαφορία της Πολιτείας και που θέλετε να πάρετε την κατάσταση στα χέρια σας...
Τα θέματά μας αφορούν στο περιβάλλον όπου - δυστυχώς - τα νέα δεν είναι καθόλου ευχάριστα!
Παρακολουθήστε αυτό το ιστολόγιο. "Κάνει καλό στην υγεία" !
Που οφείλονται τα περιβαλλοντικά προβλήματα της χώρας;
Ποια είναι τα μεγαλύτερα περιβαλλοντικά προβλήματα της χώρας;
